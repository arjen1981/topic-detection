articles
"[['De verwerker van online en mobiele betalingen Multisafepay tekent een nieuw contract met zijn partner Paysquare. '], ['Na tien jaar samenwerking zien de partijen door de opkomst van meer en nieuwe kanalen de noodzaak om de werkrelatie aan te passen aan deze tijd en dat vast te leggen.'], ['Paysquare, onderdeel van Equens, zorgt ervoor dat bedrijven betalingen kunnen ontvangen met vrijwel alle merken betaalkaarten in Europa. Het bedrijf werkt voor 120.000 klanten. '], ['Het nieuwe contract richt zich op hybride winkels, ondernemingen die zowel een fysieke als ook een online zaak hebben. “Naast het veilig accepteren van internationale betaalkaarten via MultiSafepay en PaySquare,is er nu ook een servicemodel afgesproken voor betalingen buiten webwinkels.”']]"
"[['De volledige Travix-organisatie (Vliegwinkel.nl, Cheaptickets.nl, Budgetair.com en Vayama.com) is overgestapt op Google for Work. Het bedrijf heeft afscheid genomen van Microsoft.'], ['Zeven mailservers zijn overgezet naar één cloudplatform en alle 500 medewerkers maken gebruik van Googles zakelijke mail en agenda. Naast Google Apps for Work gebruikt Travix het Google Cloud Platform als hostingplatform.'], ['De komende tijd worden Chrome-apparaten uitgerold en vervangt het bedrijf Office nog door Google Docs en Drive.']]"
"[['Software AG voegt voorspellende Big Data analytics toe aan zijn Digital Business Platform. Organisaties uit retail, productie, financiële dienstverlening en telecommunicatie moeten zo sneller kunnen anticiperen op kritieke inzichten die ze vergaren.'], ['Predictive analytics maakt gebruik van patronen in historische en real-time data om een indicatie te geven van wat komen gaat.'], ['In feite wordt een oplossing van partner Zementis toegevoegd aan de reeds bestaande Big Data streaming analytics-applicatie Apama. Apama analyseert razendsnel grote hoeveelheden gegevens.'], ['Software AG ziet vooral kansen voor de Internet of Things (IoT), bijvoorbeeld smart metering en slimme logistiek, maar ook supply chain-optimalisatie, fraudedetectie en gepersonaliseerde marketing.']]"
"[['De Nederlandse broedmachine voor startende bedrijven Rockstart overweegt uit te breiden naar Zuid-Amerika en Zuid-Afrika.\n\nDat zegt oprichter Oscar Kneppers in een interview met Tech.eu. In het vraaggesprek, waarvan de video hier te bekijken is, vertelt de ondernemer over de filosofie waarmee Rockstart werkt en de ambitie. '], ['In mei maakte Rockstart nog bekend te zullen beginnen in Singapore. De volgende stappen in het expansieplan liggen ook op het zuidelijk halfrond. Over het wat en wanneer laat Kneppers zich in interview niet uit. Maar ook hier zullen de projecten draaien om de thema’s voedsel, gezondheid, energie en technologie. '], ['Sinds zijn oprichting heeft Rockstart middelen geïnvesteerd in 58 bedrijven. Daar komen er ieder jaar tussen de dertig en veertig bij. '], ['Kneppers denkt erover om een nieuw investeringsfonds op te richten dat kan investeren in alumni die in de tweede of derde ronde groeigeld zoeken.'], ['De ondernemer pleit er ook voor dat meer Nederlandse ondernemers die met succes een bedrijf verkochten hun geld terug investeren in lokale startups. Nu komt het meeste geld in de eerste financieringsrondes nog overwegend uit het buitenland. ']]"
"[['De juristen van Google krijgen een paar weken extra de tijd om te reageren op Europa’s aanklacht van machtsmisbruik met Google Shopping. Het eerste verweer moet uiterlijk 17 augustus binnen zijn.\n\nDe Europese aanklacht is gebaseerd op formele klachten van zo’n twintig internetbedrijven. Nog eens tien zijn aangemerkt als belanghebbend. Op basis van informatie die al deze bedrijven aan de Commissie gaven is in april eindelijk, na vijf jaar vooronderzoek, besloten tot een formele aanklacht tegen de zoekmachine. '], ['Het zwaartepunt van de aanklacht ligt bij Google Shopping. Dat zou met slechtere zoekresultaten toch een betere positie krijgen in de algemene Google-zoekmachine. Concurrentievervalsing, zo wordt vermoedt. '], ['Koren op deze molen komt van de Amerikaanse onderzoeker Tim Wu. In een nieuw onderzoek constateert hij dat Google zijn eigen zoekresultaten inderdaad voorrang geeft boven die van de concurrentie, ook als die voor de consument relevanter zijn. ']]"
"[['Online ticketvergelijker PaperFlies is een onafhankelijke hotelzoekmachine gestart, die meer dan 600.000 hotels vergelijkt.'], ['In het zoekalgoritme worden niet alleen de prijzen vergeleken die hotels zelf hanteren, maar ook de prijzen van hotelboekingssites meegenomen en tegen elkaar afgezet.'], ['‘Er zijn duizenden boekingsites actief. Doordat PaperFlies een helikopterview aanneemt, boven deze boekingssites, zie je direct waar het hotel het goedkoopst aangeboden wordt’, zegt medeoprichter Jens Steenhuis.'], ['Om de keuzestress voor de gebruikers te verzachten, wordt voor elke bestemming een top 10 samengesteld. Bij het openen van de zoekresultaten worden de hotels standaard op een kaart weergegeven.']]"
"[['Er komen acties bij PostNL als het bedrijf niet ingaat op de eisen van vakbond FNV voor betere arbeidsvoorwaarden voor de duizenden zelfstandige pakketbezorgers. Er is een ultimatum gesteld tot donderdag 12.00 uur.'], ['Wat die acties precies inhouden, is niet bekend gemaakt, maar waarschijnlijk zullen de bezorgers het werk neerleggen. Inzet voor het conflict is een minimum uurtarief voor pakketbezorgers die zelfstandig willen blijven. PostNL wil niet verder gaan dan een extra vergoeding per week.'], ['Zelfstandige bezorgers die pakketten rondbrengen voor PostNL, willen een concurrerende bezorgdienst opzetten als het bedrijf geen betere arbeidsvoorwaarden biedt. Zondag organiseerde Subco Partners, een collectief van 450 zelfstandige bezorgers, acties in Amsterdam.'], ['‘Wij vinden het\xa0werkelijk ongelooflijk hoe deze zaak zich heeft ontwikkeld’, schrijft Subco over het dreigende ultimatum. ‘PostNL doet zichzelf dit aan door hun starre houding, PostNL heeft de mogelijkheid laten liggen eruit te komen met SubcoPartners, ook al kost het hun miljoenen meer, PostNL heeft nagelaten te komen met een plan B. PostNL doet zichzelf dit aan door, niet alleen door haar eigen bedrijfsvoering in gevaar te brengen, maar ook die van onze leden.’']]"
"[['Het is D-Day voor de belangrijkste aanbieders van streaming audio als later vandaag Apple Music officieel van start gaat. Het Amerikaanse Pandora kreeg maandag de eerste klappen: de koers van het beursgenoteerde muziekbedrijf noteerde 2 procent lager.'], ['Dat beleggers niet veel vertrouwen hebben in Pandora, komt niet als een grote verrassing: het internet radio-bedrijf richt zich hoofdzakelijk op de Amerikaanse markt, en kan dus geen extra omzet halen uit andere landen. Concurrenten Deezer en Spotify zijn internationaler.'], ['Naar buiten toe laten de concurrenten vooralsnog weinig van hun nervositeit merken. Jonathan Forster, die de Europese activiteiten van Spotify leidt, zegt zich geen zorgen te maken, en benadrukt dat Apple eigenlijk ‘de digitale (muziek)markt valideert’. ‘De partij die jarenlang de markt voor downloads domineerde, zegt eigenlijk dat we het goed doen.’'], ['Het neemt niet weg dat de betaalde dienst van Spotify (met een iets betere geluidskwaliteit) nu ook drie maanden gratis kan worden uitgeprobeerd, net als Apple Music, en het Zweedse bedrijf voor de zekerheid nog maar even 526 miljoen dollar aan financiering heeft opgehaald om het marketinggeweld van Apple te pareren. Het belooft een vuile oorlog te worden: de operationele verliezen nemen steeds verder toe.'], ['Deezer heeft in de aanloop van Apple Music ook een proefperiode geïntroduceerd (voor 99 eurocent) en Google Play Music lanceerde een dezer dagen gratis internetradio voor de Noord-Amerikaanse markt.'], ['Voor Apple is het uiteraard een even belangrijk moment: Apple Music moet de inhaalslag worden voor het bedrijf dat met iTunes serieus achterop dreigde te raken. Het had tot vorig jaar geen streaming audio, terwijl downloads minder in trek beginnen te raken. En de radiodienst onder iTunes was ook al geen succes.'], ['Uiteraard heeft Apple nog een lange weg te gaan. Het oude Beats, de voorloper van Apple Music, had slechts 300.000 gebruikers. Spotify heeft 75 miljoen gebruikers, waarvan een groot deel de fremiumversie gebruikt (met reclame).'], ['Pandora (alleen internet radio) telt bijna 80 miljoen gebruikers, waarvan het grootste deel gratis luistert. Deezer heeft 20 miljoen gebruikers, waarvan 6 miljoen betalen.'], ['Naast Deezer en Spotify zijn er nog diensten als Rdio, Google Play Music en Tidal, maar die lijken geen serieuze bedreiging voor Apple. Wellicht is het niet verwonderlijk dat Google het aantal gebruikers van zijn muziekdienst voor zich houdt.'], ['Tidal, het bedrijf van Jay-Z, dat prat gaat op de hoge geluidskwaliteit en betere royalty’s voor artiesten, heeft het nu al moeilijk. Peter Tonstad stapte een dezer dagen na twee maanden op als CEO.'], ['Apple heeft uiteraard het voordeel dat het zijn muziekdienst kan integreren met zijn hardware en gebruikers niets hoeven te installeren. Aan de andere kant blijft het bereik van Apple Music voorlopig wel beperkt tot iPhones, Macs en iPads. Pas in het najaar zal een Android-app verkrijgbaar zijn.'], ['Daarnaast is het de vraag of andere partijen zich nog op deze markt wagen. Naar verluidt praat ook Facebook met muzieklabels, al lijkt het sociale netwerk zich te willen richten op video.'], ['Een ding is duidelijk: alleen de sterksten blijven over op deze sterk concurrerende markt. Artiesten worden veeleisender en zullen steeds hogere royalty’s bedingen. Daarvoor heb je bereik en volume nodig.'], ['Apple Music is vandaag vanaf 17.00 uur beschikbaar als Apple iOS 8.4 uitbrengt met de voor de dienst noodzakelijke mediaspeler.'], ['\xa0']]"
"[['De roamingkosten in Europa worden vanaf medio 2017 afgeschaft. Daarover hebben de Europese ministers en het Europees Parlement een voorlopig akkoord bereikt, zo laat eurocommissaris Günther Oettinger vanochtend via Twitter weten.'], ['De voorstellen, die vorig jaar werden voorgedragen door Neelie Kroes (Digitale Agenda), waren al goedgekeurd door het Europees Parlement, maar er was onenigheid over de datum waarop de nieuwe regels moesten ingaan.'], ['De eerste deadline van 1 januari 2015 werd dan ook niet gehaald.'], ['Er is ook overeenstemming bereikt over netneutraliteit. Aanbieders van internet moeten voortaan al het internetverkeer gelijk behandelen; blokkeren of afknijpen van internetverkeer is alleen toegestaan in het geval van een cyberaanval of tijdens extreme piekperioden.'], ['']]"
"[['De belangrijkste nieuwe smartphones hebben we al voor de zomer gehad, en in het najaar worden de nieuwe iPhones weer verwacht. Maar eind juli hebben smartphoneliefhebbers nog een belangrijk feestje: de lancering van de OnePlus2.'], ['De eerste versie was een hit en de tweede wordt dat waarschijnlijk ook: het gaat om een high-end toestel tegen schappelijke prijzen.'], ['De specificaties waren tot dusverre niet bekend, maar er duiken nu wel steeds meer details op: het scherm is 5,5 tot 5,7 inch groot. Full HD, net als bij het eerste model. De OnePlus2 wordt vermoedelijk wel dunner: 5 tot 6 millimeter. Er zit ook een USB-C poort op, bekend van de nieuwe MacBook van Apple.'], ['Het Chinese toestel wordt 27 juli onthuld, en de presentatie kan zelfs in virtual reality worden gevolgd (VR-bril vereist).'], ['Over de beschikbaarheid in Europa kan helaas niets gezegd worden.']]"
"[['De grote Britse bank Barclays wil zich nog altijd niet committeren aan Apple Pay, ondanks ‘constructieve gesprekken’. De reden volgens Cnet: men wil klanten liever het eigen bPay laten gebruiken.'], ['bPay is wel iets bijzonders: niet de zoveelste app op een smartphone, maar een polsbandje waarmee je alleen maar op een ‘contactloze kassa’ hoeft te tappen. En het product is niet exclusief voor Barclay-klanten. Het systeem kan worden gekoppeld aan elke bank- of creditcard. De polsband kost 25 pond.'], ['Betalen kan ook nog met een sticker die al in 2012 werd gelanceerd, maar de polsband is vanaf morgen online te bestellen en vanaf augustus ook via retailers.'], ['Niet toevallig valt de lancering van bPay samen met de start van Apple Pay in het Verenigd Koninkrijk. Al heel wat Britse banken hebben ondersteuning toegezegd.']]"
"[['Zowel de directeur van Uber Frankrijk Thibaut Simphal als de algemeen manager voor Europa Pierre-Dimitri Gore-Coty zijn in Frankrijk aangehouden voor illegale activiteiten rond uberPOP, het onderdeel van Uber dat werkt met privéchauffeurs.'], ['De arrestaties hangen ongetwijfeld samen met de protesten van Franse taxichauffeurs, die een dezer dagen zelfs Uber-chauffers hebben belaagd.'], ['Formeel zijn beide mannen aangehouden omdat ze een ‘illegaal taxibedrijf’ leiden, en omdat belangrijke documenten worden achtergehouden.'], ['De hoogste Franse rechter moet zich nog uitspreken over de legaliteit van uberPOP en tot die tijd wilde Uber doorgaan met zijn activiteiten.']]"
"[['Startups uit binnen- en buitenland hebben sinds vanmiddag direct en eenvoudig toegang tot ondersteuning, technologie, fiscale informatie en financiële regelingen via de nieuwe website StartupDelta.org die Minister Henk Kamp van Economische Zaken (EZ) en Neelie Kroes, startup envoy van EZ, vandaag in Den Haag op de HSD-campus lanceerden.'], ['Van alle nieuwe banen in Nederland is 40 procent afkomstig van bedrijven die vijf jaar geleden nog niet bestonden. Op StartupDelta.org laten daarom meer dan duizend Nederlandse startups en technologiebedrijven zien wat zij in huis hebben. Daardoor kunnen zij snel in contact komen met elkaar, met potentiële investeerders en met gespecialiseerde adviseurs.'], ['Elf adviseurs van de Kamer van Koophandel zijn via de site te bereiken voor advies op maat in het Nederlands en Engels. Ook Nederlandse ambassades en consulaten zijn betrokken bij de ontwikkeling van het portaal. Zij kunnen buitenlandse investeerders en ondernemers met één klik doorverwijzen naar het Nederlandse startupnetwerk.'], ['‘De kracht van het Nederlandse startupecosysteem is gebaseerd op joining and sharing en deze portal zal daaraan een enorme impuls geven’, zei Kroes.'], ['StartupDelta.org is in samenwerking met EZ ontwikkeld door StartupJuncture en DutchBaseCamp. Deze Nederlandse stichtingen zetten zich in om jonge startup ondernemers met ambitie in Nederland ruimte te bieden. Naast alle publieke informatie van bijvoorbeeld Ondernemersplein, is er een privaat deel met informatie over investeerders. IBM Nederland heeft de site gebouwd en stelt technologie beschikbaar om startups verder te helpen.']]"
"[['Een kleine winkel, geen magazijn en meer dan een uur verwijderd van een ‘echte grote IKEA’. Dat is het nieuwe retailconcept dat IKEA in Engeland gaat uitproberen.\n\nHet doel van de nieuwe winkel in Norwich is om het Zweedse assortiment naar de Engelse gemeenschap te brengen, terwijl de dichtstbijzijnde IKEA op twee uur rijden afstand is. '], ['De winkel is behalve een adviesbalie ‘windowshoppers’ ook een plek waar ze hun online orders kunnen afhalen. De zaak is daarmee een verlengstuk van de fysieke winkel die tientallen kilometers verderop liggen. Maar via deze constructie toch dichtbij is. De mini-IKEA heeft ook een café. '], ['IKEA gaat in Engeland verschillende retailformules uitproberen rondom het click & collect-concept. '], ['Foto: rarye (cc)']]"
"[['Uber neemt een deel van de kaartentechnologie van Microsoft Bing over voor een onbekend bedrag. Zeker honderd werknemers gaan mee.'], ['De overname is zojuist bevestigd tegenover TechCrunch, maar veel details ontbreken nog. Wel is bekend dat Uber onlangs 3 miljard dollar heeft geboden voor Nokia’s Here. Blijkbaar is dat bod niet geaccepteerd.'], ['Wat Uber precies gaat doen met de Bing-technologie is ook nog onduidelijk, maar dat zou zomaar een navigatieproduct kunnen worden voor zijn toekomstige UberPOP-chauffeurs.'], ['Microsoft-topman Satya Nadella heeft een dezer dagen aan zijn werknemers laten weten dat hij afscheid wil nemen van ‘zaken die niet werken’, zonder daarover in details te treden. Er wordt ook gespeculeerd over het stopzetten van de volledige erfenis van Nokia, wat zou kunnen betekenen dat Microsoft niet langer Lumia-smartphones gaat produceren.']]"
"[['Op 1 juli gaat Peak Capital III van start met een belegbaar vermogen van twaalf miljoen euro. De partners zeggen zich te onderscheiden van anderen met hun ondernemende en hands on-mentaliteit.\n\nHeleen Dura-Van Oord, Johan van Mil en Stefan Bary beginnen het fonds onder de naam Peak Capital III, The Entrepreneurial Investors. Het doel is om komende jaren minimaal tien investeringen te doen in de technologiesector. Het fonds maakt gebruik van de Technostarterregeling van de Rijksdienst voor Ondernemend Nederland.'], ['Het fonds heeft een investeringshorizon van vijf jaar en een even zo lange deinvesteringsperiode. Omdat het Rijksoverheid mee investeert, moet er in Nederlandse innovatieve bedrijven worden geïnvesteerd die niet ouder dan zeven jaar zijn. Peak beoordeelt die bedrijven vanuit zijn eigen expertise, zoals online platformen, gaming en internet of things.'], ['Peak staat zich erop voor dat het een investeerder is met een ondernemend DNA. Dat komt naar voren via de partners en hun contacten met de participaties, maar ook via de investeerders. Dat zijn veelal succesvolle internetondernemers. “Als het nodig is, gaan we een paar dagen op kantoor zitten om de ondernemers te helpen”, zegt Johan van Mil.'], ['De managing partner vervolgt: “Vanuit onze eerdere fondsen weten we dat er veel ondernemers zijn die hun bedrijf zijn gestart vanuit een product of technische invalshoek en met name sales, marketing en finance expertise missen. We kunnen deze ondernemers gericht adviseren met onze expertise op deze gebieden zodat de juiste keuzes worden gemaakt. Helpen wordt grote focus van dit fonds.”'], ['Van Mil vormt samen met Bary de het team managing partners. Buiten de resultaten van het scoutingwerk om krijgen ze jaarlijks organisch al tussen de tweehonderd en 250 investeringsaanvragen. Zij investeren samen met Heleen Dura-Van Oord eigen middelen en investeringsgeld van bekende ondernemers.'], ['Tot de het investeringscomité van Peak Capital III behoren Marcel Beemsterboer (Vakantieveilingen), Rob de Heus (Scoot) en Wilco Rietberg (Trinicom). In de Raad van Advies, onder leiding van Heleen Dura-van Oord, nemen investeerders zoals Marco Aarnink (Drukwerkdeal), Peter Driessen (Spil Games), Dirk Jan Koekkoek (eFuture), Erik Schut (Woodwing) en Jan Willem Tusveld (Vinden.nl) plaats. Ook participeren de ondernemers van @Leisure, Adfactor, AdfoGroep, Booking, Marqit, M4N, SeatMe, Studyportals en YouMedical.'], ['Peak Capital investeert in bedrijven zoals CheapCargo, De Nationale Beeldbank, Catawiki, Flinders, NPEX, Peecho, Radionomy en TradeCloud. Tot de eerdere investeringen behoort IENS. Dat werd eerder dit jaar verkocht aan Tripadvisor.']]"
"[['Android blijkt een magneet voor malware. Die conclusie trekt Pulse Secure in zijn nieuwste Mobile Threat Report. De bevindingen zijn gebaseerd op onderzoek naar 2,5 miljoen mobiele applicaties.'], ['Malware voor Android groeit enorm. 97 procent van alle malware heeft het gemunt op Android. In 2014 werden er 1268 malwarevarianten voor Android geteld, tegen 464 in 2013. Malware voor iOS bestaat nauwelijks, en uitsluitend voor gekraakte (jailbroken) systemen. De reden is dat Apple ingezonden apps veel strenger controleert dan Google.'], ['Pulse waarschuwt dat bedrijven alert moeten zijn, zeker in het kader van het Bring Your Own Device (BYOD) beleid, waarbij werknemers hun eigen smartphones mogen gebruiken.'], ['Onderzoekers van de Vrije Universiteit in Amsterdam waarschuwden een dezer dagen voor een lek in Android, waarmee eenvoudig de beveiliging van bijvoorbeeld DigiD, ING Bankieren en Paypal is te kraken. Doordat gebruikers één Google-gebruikersnaam hebben om verschillende apparaten te bedienen, kan iemand die een internetbrowser heeft geïnfecteerd via Google eenvoudig kwaadaardige apps installeren.']]"
"[['America Online (AOL) neemt de advertentie activiteiten van Microsoft over van Microsoft en het bedrijf verruilt Google voor Bing voor zijn zoekmachine. Dat hebben beide bedrijven gisteren bekend gemaakt. De Benelux markt komt terecht bij AppNexus.'], ['Na de verkoop van een deel van de kaartendivisie aan Uber is dit de tweede maatregel die Microsoft CEO Satya Nadella neemt om minder renderende onderdelen van Microsoft af te stoten. Financiële details zijn niet bekend gemaakt.'], ['Er werken zo’n 1200 mensen bij de advertentietak van Microsoft en maar een klein deel gaat mee naar AOL. Weer andere bronnen zeggen dat 500 tot 1000 banen worden geschrapt. De bijzonderheden van de verkoop werden bekend gemaakt door Nederlander Rik van der Kooi, die sinds 2010 de advertentietak van Microsoft leidt. Wat Van der Kooi precies gaat doen is niet bekend.'], ['De activiteiten voor Brazilië, Canada, Frankrijk, Duitsland, Italië, Japan, Spanje, het Verenigd Koninkrijk en de VS gaan naar AOL, die ook advertenties voor Microsoft gaat verkopen. AppNexus doet Oostenrijk, Benelux, de Scandinavische landen, Portugal, Ierland en Zwitserland. Mogelijk is die scheiding gemaakt omdat AOL niet in elk land verkoopkantoren heeft. AppNexus, dat een kantoor heeft in Amsterdam, heeft zelf nog geen verklaring uitgegeven.'], ['Vanaf volgend jaar gaat AOL voor zijn zoekmachine Bing gebruiken. De overeenkomst geldt voor tien jaar.'], ['Dat Microsoft zich terugtrekt uit de adverentiemarkt is opmerkelijk, want het bedrijf heeft jarenlang enorm veel geld geïnvesteerd in advertentietechnologie. Het kocht aQuantive voor 6 miljard dollar in 2007, naast ScreenTonic, AdECN en YaData, bedrijven die werden samengevoegd als adCenter. Microsoft verkocht het onderdeel Atlas aan Facebook in 2013.'], ['Topman Satya Nadella lijkt zich echter te willen concentreren op hardcore enterprise technologie zoals software en cloud.']]"
"[['Meerkat, een\xa0app voor livestreaming, heeft een speler ontwikkeld die op websites kan worden geplaatst, zodat livestreams daar direct kunnen worden bekeken. Discovery Channel krijgt begin juli de primeur in verband met Shark Week.'], ['Meerkat was begin dit jaar de grote belofte voor livestreams, maar werd ingehaald door Twitters Periscope. Ook kreeg Meerkat geen toegang meer tot Twittergebruikers.'], ['Sindsdien is de startup vooral bezig om te overleven. Er is een publieke API voor ontwikkelaars uitgebracht, maar livestreams op websites zijn wellicht even effectievere manier om gebruikers te enthousiasmeren, op dezelfde wijze van YouTubevideo’s worden ‘ingesloten’.']]"
"[['De nieuwe payment service provider CM Payments is volgend seizoen de hoofdsponsor van voetbalclub NAC Breda.\n\nCM Payments, een startup die voortkomt uit telecombedrijf CM, sloot hiertoe eind vorige week een contract met de profclub. Het contract is voor de periode van een jaar met de optie tot verlenging met nog een seizoen.'], ['NAC Breda degradeerde eind vorige maand uit de Eredivisie. Onder de slogan ‘Samen naar de Eredivisie’ werken de organisaties komend seizoen samen. '], ['CM Payments wordt als apart onderdeel van CM gevestigd in een kantoor aan de Amsterdamse Zuidas. Dat kantoor wordt gerund door Pieter Slagter en en Luc Rosmalen, de directie zetelt in Breda.'], ['Foto: Steven Depolo (cc)']]"
"[['Amazon-klanten met een Prime-pakket converteren veel beter dan die zonder. Dat blijkt uit metingen van Millward Brown Digital. Leden van het loyaliteitsprogramma van Amazon zijn vaker geneigd bestellingen te doen.'], ['De conversie ligt rond 74 procent, overigens alweer fors hoger dan in april toen er voor het laatst werd gemeten. Diezelfde klanten bestellen minder vaak bij websites van WalMart, Target of Home Depot.'], ['Prime is het programma waarbij Amazongebruikers bezorgkosten voor een jaar afkopen. Ze kunnen onbeperkt bestellen en retourneren, zonder extra kosten. Prime kost 99 dollar per jaar.'], ['Warenhuis WalMart komt overigens met een eigen variant van Prime, voor 50 dollar.']]"
"[['Slechts 22 ING klanten zijn gedupeerd als gevolg van een phishingmail, die gebruikers vroeg om een kwaadaardige Android app te installeren. In totaal is zo’n 15.000 euro buitgemaakt, zo heeft de bank aan Security.nl laten weten. '], ['De phishingsite zou volgens het Nederlandse beveiligingsbedrijf DearBytes 14.000 keer bezocht zijn en zeker 3.000 mensen hebben gegevens achtergelaten zoals wachtwoord, rekeningnummer, geboortedatum, pasnummer en telefoonnummer. De app had als doel om tancodes te onderscheppen.'], ['De gedupeerden hebben het geld teruggekregen. Een woordvoerder zegt dat de bewustzijnscampagne van de Nederlandse Vereniging van Banken effect heeft en klanten voorzichtig zijn met mails.']]"
"[['De Belgische incubator eFounders heeft 6 miljoen dollar aan kapitaal opgehaald voor verdere uitbreiding. Men heeft al kantoren in Parijs.'], ['Onder eFounders vallen diverse startups als Mention (real time monitoring), Front (gedeelde inbox), Aircall (virtuele telefonie), Illustrio (marktplaats voor grafische illustraties) en Tipi.'], ['De incubator is van Thibaud Elzière en Quentin Nickmans. De eerste verkocht Fotolia voor 800 miljoen dollar door aan Adobe. Nickmans heeft voor de Boston Consulting Group gewerkt.'], ['Beide partners willen externe investeerders aantrekken voor financieringen van startups in de beginfase.']]"
"[['Klanten van supermarkt Coop kunnen bij het winkelen sparen voor korting door te shoppen bij grote webwinkels als Zalando en Wehkamp.\n\nVijf filialen van de supermarkt bieden samen met The Cashback Company een spaaractie die online en offline winkelen met elkaar combineert. Dat signaleert het weblog van Uwsupermarkt.nl.'], ['Klanten die een spaarkaart hebben melden zich bij CoopBespaarPoen.nl om in aanmerking te komen voor korting bij Coop. Daarvoor moeten ze winkelen bij een van de 2.300 shops uit het cashbacknetwerk, waaronder Zalando, Wehkamp, Ici Paris, Fonq en HunkeMöller. Hoe meer ze kopen, hoe groter de korting die Coop kan geven. '], ['Voor Coop is dit behalve een leuk lokkertje voor zijn klanten ook een manier om zijn klantenkaart onder de aandacht te brengen van shoppers die hem nog niet hebben. '], ['Foto: Wikimedia (cc)']]"
"[['Voor het eerst presenteerde Nederlandse online en creatieve bureaus zich gezamenlijk tijdens Cannes Lions afgelopen week. De deelnemers vonden het een succes dat naar meer smaakt.\n\n‘Made in Amsterdam’, zoals het initiatief is gedoopt, komt uit de koker van ADCN, Dutch Digital Agencies, Dutch Digital Design, IAA Nederland, Orange Lions en de VEA. Zij vormen samen de zogeheten ‘Embassy of Dutch Creativity’.'], ['Dertig bureaus met verschillende achtergronden, van advertising en design tot productie, presenteerden zich in Zuid-Frankrijk aan de internationale markt. Doel: nieuw talent aantrekken, nieuwe partners vinden voor buitenlands werk. En met succes. Woordvoerder Bert Hagendoorn: “Er waren die donderdag 75 buitenlandse gasten, waaronder vijftien serieuze gesprekken met talenten. Daarnaast zijn er contacten gelegd met buitenlandse bureaus en leveranciers.”'], ['Het concept van Nederlands presentatie was sterk in zijn eenvoud: rondom het ontbijt, lunch en diner werden er sprekersessies gehouden. De sprekers waren experts wiens bekendheid tot buiten de landsgrenzen reikt. '], ['“De ervaringen van dit jaar zijn een goede basis voor gesprekken voor de opzet van de volgende editie. Dat die komt staat wel vast. Omdat de aanlooptijd langer is, kunnen we de lat ook hoger leggen.”'], [' '], ['Embassy of Dutch Creativity, Cannes Lions 2015 from MADE.FOR.DIGITAL on Vimeo.']]"
"[['Telecombedrijf Altice verplaatst zijn hoofdzetel van Luxemburg naar Nederland. De onderneming heeft al eens beursnotering in Amsterdam, maar gaat daar nu nog eens vijf à tien medewerkers stationeren.'], ['Altice heeft recentelijk een bod uitgebracht op Bouygues Telecom, dat overigens is afgewezen, en zou ook belangstelling hebben voor KPN.'], ['Altice heeft de blik echter ook op de VS gericht. Men koopt er\xa0 kleinere kabelbedrijven, zoals het onlangs aangekochte SuddenLink.']]"
"[['Bezorgstartup Postmates heeft 80 miljoen dollar opgehaald in een financieringsronde geleid door Tiger Global. De totale financiering komt daarmee op 140 miljoen.'], ['De waarde van het Amerikaanse bedrijf wordt thans geschat op minstens 400 miljoen.'], ['De bezorgmarkt is sterk concurrerend en heeft inmiddels ook al slachtoffers geëist. Concurrent Wunwun heeft het niet gered, maar Instacart, Google en Amazon zullen het Postmates nog wel lang moeilijk maken.'], ['Om die reden wil Postmates bestellingen binnen een uur gaan bezorgen voor één dollar.'], ['Apple was al een samenwerking aangegaan met Postmates om binnen een dag te bezorgen. Dat geldt alleen voor de Noord-Amerikaanse markt en voor een beperkt aantal artikelen die worden vermeld in de Apple Store-app.'], ['Vorige maand nog werd bekend dat Postmates voor Apple binnen een dag gaat bezorgen.']]"
"[['Facebook gaat samen met online beveiliger Kaspersky de strijd tegen malware aan. Eerder sloot het sociale netwerk al soortgelijke overeenkomsten met ESET, F-Secure en Trend Micro.'], ['Niet alleen zijn de afgelopen tijd allerlei links verwijderd die naar malware verwijzen, al een maand of drie kan Facebook via scanners die op de achtergrond draaien malware bij gebruikers detecteren. Wanneer malware wordt aangetroffen op de harde schijf van gebruikers, wordt malware verwijdersoftware aangeboden.'], ['Bij zeker 2 miljoen gebruikers zou op deze manier al malware zijn verwijderd, zegt Facebook. Kaspersky is nu als vierde malwarebestrijder toegevoegd.']]"
"[['Nike realiseerde in het vierde kwartaal van het lopende boekjaar 51 procent meer verkopen via het web. De e-commerce omzet over fiscaal 2015 bedroeg 1,19 miljard dollar tegenover 767 miljoen een jaar geleden. Dat blijkt uit een analyse van Internet Retailer.'], ['De Amerikaanse fabrikant van sportkleding en -artikelen maakte zijn jaarcijfers vorige week bekend. Nike boekte in het vierde kwartaal een omzet van 7,8 miljard dollar, 5 procent meer dan een jaar geleden. Over het gehele jaar bedroegen de inkomsten 30,6 miljard dollar, 10 procent meer dan in 2013/2014. Negatieve wisselkoerseffecten hadden geen grote invloed.'], ['E-commerce maakt nu voor 3,9 procent deel uit van de totale omzet, tegen 2,8 procent een jaar geleden. Volgens CEO Mark Parker is dat nog maar het begin. Hij wijst op de totale e-commerce omzet van 1 biljoen dollar.']]"
"[['Google heeft maatregelen genomen die het per ongeluk op advertenties klikken moet tegengaan. Op die manier worden niet alleen adverteerders gespaard, maar ontstaat er ook minder irritatie bij gebruikers.'], ['Zo zijn kliks aan de randen van advertenties niet langer geldig. Bij apps moeten gebruikers specifiek de call-to-action knop gebruiken, bijvoorbeeld om iets te installeren. Verder moeten advertenties enige tijd op het scherm staan voordat er op geklikt kan worden.'], ['Google heeft de maatregelen al enige tijd doorgevoerd en claimt dat de conversie 15 procent is toegenomen.'], ['']]"
"[['Een beetje gamer kan niet uit de voeten met zomaar een muis of controller. Hoe meer knoppen, hoe beter. Tesoro heeft dat goed begrepen en heeft de Thyrsus aangekondigd. Met maar liefst zes knoppen.'], ['Via de software zijn die knoppen helemaal naar eigen inzicht te programmeren. Ook is er speciaal knopje te vinden voor het instellen van de gevoeligheid.'], ['De muis zelf is verder een precisie-instrument. De optische sensor heeft een resolutie tot 8200 dpi en de meerkleurige verlichting is ook nader in te stellen.'], ['De Tesoro Thyrsus zal vanaf augustus in de winkels komen te liggen voor zo’n 70 euro.']]"
"[['In 2014 heeft Schippers een aantal boegbeelden uit sport, bedrijfsleven, wetenschap en overheid gevraagd om voor de komende jaren een Kennis- en Innovatieagenda sport op te stellen. Het onlangs opgerichte Topteam Sport heeft de afgelopen periode gesproken met allerlei partijen zoals sporters, ondernemers, sport- en onderzoekorganisaties en provincies en gemeenten.'], ['In mei heeft Topteam Sport een online platform voor de gezamenlijke Kennis- en innovatieagenda sport gelanceerd'], ['Big Data gaat een belangrijke rol spelen bij de plannen (pdf). Binnen Sport Data Valley moet sportgerelateerde data worden verzameld, verwerkt, geanalyseerd en beschikbaar gesteld. Er moet een ‘lerend sportdata systeem’ ontstaan, onafhankelijk van individuele belangen, zeggen de initiatiefnemers. ‘Onderliggende data van onderzoek en toepassing kan zeer waardevol voor een bredere toepassing en verspreiding. De koppeling van databestanden leidt tot schaalvergroting, maakt secundaire analyses mogelijk en levert nieuwe inzichten op.’'], ['Het is dan ook niet toevallig dat het Topteam Sport onder leiding staat van IBM-directeur Harry van Dorenmalen. IBM werkt al enige tijd aan sport analytics. Deze week analyseert het bedrijf in real time de wedstrijden van Wimbledon.'], ['Het is ook de bedoeling dat er sport innovatie startups komen, die bijvoorbeeld speciale wearables ontwikkelen.'], ['Het Topteam Sport bestaat naast Van Dorenmalen uit Martin Olde Weghuis, business development manager Ten Cate Nederland; Bas van Rens, CEO Mylaps; Aarnout Brombacher, hoogleraar/decaan TU Eindhoven; Maurits Hendriks, technisch directeur NOC*NSF; Eric van de Burg, wethouder Sport gemeente Amsterdam; Antoinette Laan, gemeenteraad Rotterdam en RvT NISB, en de directeur Sport van het ministerie van VWS.']]"
"[['De circa 1,5 miljard dollar aan financiering die verhuurplatform Airbnb wil ophalen is volgens The Financial Times vooral bedoeld voor expansie in China. Vandaar dat een deel van het geld afkomstig is van Hillhouse Capital, het Chinese bedrijf dat ook in Uber heeft geïnvesteerd.'], ['Vorige week werd bekend dat Airbnb op het punt staat om akkoord te gaan met de geldinjectie van 1,5 miljard dollar, zijn grootste financiering tot nu toe.'], ['Volgens The Financial Times komt de financiering, tegen een waardering van 25,5 miljard dollar, hoofdzakelijk van General Atlantic Inc., Hillhouse Capital Group en Tiger Global Management. Ook een aantal kleinere partijen nemen deel. Morgan Stanley is de externe adviseur.'], ['Airbnb is erg populair onder Chinezen die op zakenreis of vakantie gaan.'], ['']]"
"[['Apple stelt iOS 8.4, de mobiele systeemsoftware voor iPhone en iPad met de mediaspeler voor Apple Music, dinsdag rond 17.00 Nederlandse tijd beschikbaar. Dat heeft Ian Rogers, voorheen CEO van Beats Music en nu werkzaam bij Apple, op zijn blog bekend gemaakt.'], ['Om 18.00 uur Nederlandse tijd gaat ook meteen het radiostation Beats 1 formeel van start. Elton John, Dr. Dre, Pharrell en Drake vullen de eerste uren.'], ['Tegelijk zal ook de iTunes software voor Windows en Mac worden geactualiseerd. Android gebruikers moeten tot het najaar wachten.'], ['Eddy Cue, hoofd van iTunes en alle online diensten van Apple, laat intussen via Twitter weten dat de dienst iTunes Match wordt uitgebreid: gebruikers mogen geen 25.000 maar 100.000 songs ‘matchen’. iTunes Match zet alle nummers die zijn gekocht via iTunes op alle iOS apparaten van de gebruiker of nummers die van eigen cd’s zijn gehaald.'], ['\n            ']]"
"[['Iedereen zijn eigen radiostation, riep oud-Veronica deejay Joost den Draaijer dertig jaar geleden. Dat lijkt nu steeds meer de realiteit te worden. Dankzij internet. Van Lex Harding tot Ferry Maat, ze zijn allemaal hun eigen radiostation begonnen. Het juiste verdienmodel moet alleen nog gevonden worden.'], ['In de jaren zeventig had Maat op wat toen nog Hilversum 3 heette zevenhonderdduizend luisteraars met zijn Soulshow. Het programma kreeg nadien op verschillende zenders een vervolg, voor het laatst op SubLime FM. Daar kreeg de deejay te horen dat hij ‘maar een sponsor moest zoeken’ wilde hij nog betaald krijgen.'], ['Sindsdien heeft Maat geprobeerd om zijn programma elders op zender te krijgen. “Genoeg aanbiedingen gehad, maar vooral van internetradiostations die geen vergoeding wilden betalen. Ook Radio 6 van de NPO is niet gelukt, door reorganisaties en bezuinigingen.” En dus trok hij de stoute schoenen aan: een eigen deels non-stop internetradiostation vanuit zijn eigen huis. Met op donderdagavond als vanouds een actuele Soulshow en een reeks van herhalingen. “Met dank aan fans die oude uitzendingen hebben opgenomen en digitaal hebben opgelapt.”'], ['Populair\nMaat is in goed gezelschap. Oud-Veronica dj Lex Harding is sinds kort actief met LX Classics, een non-stop radiostation met muziek uit de periode waarin hij zelf achter de microfoon zat. “Rob Stenders vroeg mij eerder dit jaar om eens naar zijn zender KX Classics te luisteren. Vond ik niks aan, zoals heel veel van die zenders mij niet kunnen bekoren. Ik wil mijn eigen muziekkeuze kunnen horen.” Dus hebben Stenders en enkele collega’s maar een internetzender voor hem opgetuigd, die de zeventigjarige Harding de komende maanden handen en voeten wil geven.'], ['Zelf wil hij niet van radio spreken. “Een stream is nog geen radio, maar dat maakt het programmeren er niet minder interessant om.” Deejays en reclame komen er in elk geval niet. “Iedereen die wil, kan luisteren, maar het blijft helemaal mijn ding.”'], ['Tv-producent Harry de Winter organiseert al langere tijd dansnachten voor veertigers en ouder onder de noemer 40up. Inmiddels zijn er twee internetradiozenders bij gekomen, Listen to the Music en Let’s Dance, waarvoor ook apps ontwikkeld zijn. “Listen to the Music is de enige zender in Nederland waar Bob Dylan nog regelmatig wordt gedraaid”, zegt De Winter, die ooit zelf bij de radio is begonnen. Hij ziet de zenders in eerste instantie als promotie voor zijn dansevenementen, maar sluit niet uit dat als het een succes wordt er ook gepresenteerde radioprogramma’s komen.'], ['Het lijkt dus hard te gaan met internetradio. Het Commissariaat voor de Media telde eind 2013 al ruim duizend internetstations, van zolderkamerinitiatieven tot internetstreams van de commerciële radio. “Radio is nog altijd een enorm populair medium”, zegt Erik de Zwart, Station Director en dj bij Radio Veronica. “Als je reclame voor je website wilt maken, moet je echt bij de radio zijn.” Liedewij Hentenaar, directeur van het Radio Advies Bureau, bevestigt dat: in de mediamix vergroot je campagne-effecten met radio altijd.'], ['Kapitaalvernietiging\nAan etherradio wordt nog goed verdiend. De netto-radioreclamebestedingen kwamen vorig jaar uit op 233 miljoen euro, een groei van 2,8 procent ten opzichte van het jaar daarvoor. De spot-omzet groeide met 5,5 miljoen naar bijna 219 miljoen euro. Maar ook de non-spot bestedingen hebben een recordomzet geboekt van ruim 14 miljoen euro, een groei van 6 procent.'], ['Niettemin staat het Nederlandse radiolandschap voor belangrijke keuzes. De Nederlandse overheid wilde aanvankelijk al op korte termijn af van dure FM-zenders, en daarvoor in de plaats moest de digitale standaard DAB+ komen. Met meer radiozenders, meer informatie, grotere dekking, één vaste frequentie en nooit meer ruis. Het DAB+-netwerk wordt momenteel in hoog tempo uitgebreid, maar tot dusverre zijn Nederlanders nauwelijks te porren voor de aanschaf van de veelal dure ontvangers. Om die reden worden de FM frequenties wederom voor tien jaar geveild.'], ['De vraag is bovendien of DAB niet technisch zal worden ingehaald. Wordt de autoradio straks niet gewoon een app van de smartphone? Wanneer de datalimieten op mobiele abonnementen komen te vervallen, kan immers iedereen zorgeloos (internet)radio luisteren. En hoeven radiostations niet langer enorme bedragen op tafel te leggen voor frequenties. Theoretisch dan. Want volgens De Zwart is het niet zo simpel. Internetradio is nu nog betaalbaar vanwege het geringe aantal luisteraars, “maar heb je het over luisteraantallen zoals we die via FM gewend zijn, dan schieten de datakosten omhoog. Dan ben je even duur of zelfs duurder uit.”'], ['De Zwart ziet FM dan ook niet snel verdwijnen. “Ik kan mij niet voorstellen dat Nederlandse politici erg blij zullen zijn met een enorme berg weggegooide radio’s. Niemand wil die kapitaalvernietiging voor zijn rekening nemen. Dat gaat allemaal veel langer duren.” Ook Harding ziet weinig in DAB+: “Met de FM is niets mis, en de extra mogelijkheden die DAB+ zou bieden, worden nauwelijks benut.”'], ['Maar Jaco Bal, van het fullservice mediabedrijf YPCA, gelooft wel degelijk dat technologie het fenomeen radio gaat veranderen. “Ik kom van KPN en weet dat ze daar een nog veel grotere datacapaciteit kunnen leveren tegen een fractie van de kosten. Alles gaat naar internet, met nieuwe mengvormen van beeld en geluid.”'], ['Vetpot\nIn 2008 ontwikkelden Bal en rechterhand Lars Schotanus (ex-TMF en Radio 538) een nieuw concept voor verkeersradio dat ze vervolgens niet aan de commerciële zenders konden slijten. En dus hebben ze het zelf maar opgezet. Via internet. Inmiddels trekt Traffic Radio maandelijks veertigduizend unieke bezoekers. De zender wordt vooral om vier uur ’s middags beluisterd, als mensen weer huiswaarts gaan. “Toen we in de loop van de tijd steeds meer programma’s over sport en duurzaamheid toevoegden, werden we door de luisteraars op de vingers getikt”, zegt Schotanus. “Men wilde die onderwerpen wel, maar niet op één radiozender.” Omdat Schotanus en Bal heilig in nicheradio via internet geloven, richtten ze begin vorig jaar ALLsportsradio op, dat inmiddels 25.000 unieke bezoekers per maand trekt. En is kort geleden een derde station New Business Radio gelanceerd, met innovatie en duurzaamheid als belangrijkste pijlers. “We doen nu eigenlijk meer met sponsoren dan met traditionele radioreclame”, aldus Bal.'], ['Toegegeven, een vetpot is het nog niet. Het radiolandschap mag dan aan verandering onderhevig zijn, het gros van Nederland luistert nog altijd in de auto. En als ze al via internet luisteren, weten ze vooral de grotere zenders te vinden, zoals Radio 538 en Sky Radio. De Zwart: “Er wordt op het werk wel veel naar internetradio geluisterd. Maar dat heeft een praktische oorzaak, want vroeger stond er ergens een transistor en luisterde iedereen naar dezelfde Arbeidsvitaminen.”'], ['Door het geringe bereik van veel online radiostations zijn er vooralsnog weinig verdiensten. Met zo’n 110.000 tot 150.000 unieke maandelijkse bezoekers en 1,5 miljoen streams mag dancezender DeepFM Radio zich tot de beter beluisterde internet-only radiostations rekenen. Maar volgens directeur Vincent Bruijnes is de zender niet kostendekkend, ondanks de inzet van vrijwilligers. “Al was het maar omdat we studioruimte huren. Wij zien de zender meer als uithangbord voor onze activiteiten in het land, waarmee we wel geld verdienen. Mijn indruk is dat geen van de internetradiozenders serieuze inkomsten genereert.”'], ['Illusie\nOok Bruijnes hoopt op veranderingen. “Als het mobiele netwerk straks de rol van FM of DAB+ overneemt, zullen de kaarten heel anders geschud worden. Dan selecteren luisteraars stations naar inhoud en kunnen we ons bereik vergroten.”'], ['Theoretisch zou ook DAB+ gebruikt kunnen worden voor de distributie van internetradio, maar volgens programmadirecteur Dave Minneboo van Radio 538 is dat niet verstandig. “Als je te veel zenders via de beschikbare frequenties aanbiedt, verlies je geluidskwaliteit.” Daarom houdt Radio 538 zijn pakweg twaalf digitale zenders (waaronder die van SLAM!FM) voorlopig nog exclusief op internet. De beluistering mag dan per zender verschillen, de separate stations hebben onmiskenbaar voordelen. “Via HitRadio leiden we bijvoorbeeld aankomend talent op.”'], ['Kosten blijven echter een heikel punt. Harry de Winter trekt naar eigen zeggen gemiddeld tienduizend euro per zender uit en ook Ferry Maat hikt tegen fikse kosten aan: naast de investeringen in hardware en software is er de verplichte afdracht van royalty’s. “BUMA valt mee, maar SENA – voor naburige rechten – wil minimaal vijftienhonderd euro op jaarbasis en een deel van je omzet. Dat maakt internetradio nou niet bepaald toegankelijk voor mensen die helemaal van onderaf aan willen beginnen.” Vooralsnog heeft Maat geen reclame op de zender. Hij wil eerst een publiek opbouwen. “Daar maak ik mij echter geen illusies over, de luisteraantallen uit het verleden krijg ik niet terug.”'], ['Apps\nHet neemt niet weg dat De Zwart, ooit begonnen bij de (kabel)piraat en met Harding medeoprichter van Radio 538, internetradio serieus neemt. Tien jaar terug ontwikkelde hij voor zijn toenmalige werkgever Talpa Radio dan ook een plan voor enkele tientallen stations. Sinds kort ‘host’ Radio Veronica een aantal externe internetstations, waaronder Radio 192 van oud-programmatechnicus van Veronica Adje Bouman, en Baars Classic Rock van Kees Baars. Radio Veronica betaalt de hostingkosten en de auteursrechten, en mag in ruil daarvoor reclame op de zenders verkopen. De makers krijgen uiteraard een deel van de omzet.'], ['Voor ‘Zware Jongen’ Baars, die ooit met Alfred Lagarde Countdown Café presenteerde, is dat een uitkomst. Hij begon in 2011 met zijn eigen internetstation en de kosten voor BUMA en SENA werden deels gecompenseerd door banneradvertenties, maar Baars moest er maandelijks zo’n honderd euro op toeleggen. Nu hoopt hij wel wat centen te gaan verdienen, ook al loopt het aantal luisteraars ‘in de duizenden’. De Zwart zegt overigens open te staan voor meer samenwerkingen met andere internetradiostations.'], ['Een ander initiatief komt van The Media Exchange, een platform waarop mediabureaus reclamezendtijd bij online radiostations kunnen inkopen. Door streams te analyseren kan het bedrijf op de website van de stations gerichte advertenties serveren, bijvoorbeeld direct na het beluisteren van een radiocommercial. Sinds onder meer Soul Radio, Candlelight, DeepFM, Brute Beats of Gooisch Music daar gebruik van maken, is hun advertentieomzet vertienvoudigd, zegt directeur Arthur Hoogendijk. “We gaan dezelfde diensten leveren met apps.” Hoogendijk ziet naar eigen zeggen volop kansen voor zenders die ‘meer dan een paar duizend luisteraars trekken.’'], ['Spotify\nOpvallend is dat het merendeel van de Nederlandse radiostations zich nog gewoon bezighoudt met klassieke lineaire radio. Interactieve formats lijken eerder voorbehouden aan internetbedrijven als Spotify, Pandora of Apple. Bij eerstgenoemde kan niet alleen worden geluisterd naar genres of artiesten, maar kan eenieder ook met een zelfgemaakte afspeellijst een ‘radiozender beginnen’. Hoe mooi al deze mogelijkheden ook lijken, volgens Erik de Zwart wil de gemiddelde Nederlander nog gewoon old school radio luisteren. “Ik zie tegenwoordig steeds meer de term curated content opduiken, dat doet de radio al honderd jaar.”'], ['Soms worden de radiostations ook in hun technische mogelijkheden beperkt. Zo lanceerde Sky Radio (waartoe Radio Veronica behoort) enkele jaren geleden MyRadio. Via smartphone, tablet of pc kan de luisteraar beschikken over zo’n 35 stations, ‘samengesteld door top-experts in elke muziekstijl’. Maar de optie om nummers die je niet bevallen over te slaan, is alweer verdwenen. “Zelfs als het nummer al na enkele seconden werd weggedrukt, kregen we een gepeperde rekening van de SENA”, zegt De Zwart.'], ['De sector moet nog aan de nieuwe formats wennen, zegt Lars Schotanus, wiens Stichting v-OR de belangen van online radio-exploitanten behartigt. “We zijn continu in overleg met allerlei partijen om duidelijk te maken dat we in dit geval maatwerk nodig hebben. En dat zal er uiteindelijk ook wel komen.”'], ['Lex Harding draait op Classic LX regelmatig een spotje waarin Joost den Draaijer (Willem van Kooten) roept dat ‘iedereen zijn eigen radiostation moet krijgen’. “Als ik deze mogelijkheden eind jaren zestig had gehad, was ik zeker mijn eigen station begonnen”, zegt Harding, die zijn loopbaan ooit bij zeezender Radio Dolfijn is gestart. “In mijn tijd was er schaarste in de ether, en dat is eigenlijk nog steeds zo. Internet maakt daar een einde aan, en tegelijk is internet de dood in de pot voor het medium. Het is een versnipperd landschap, terwijl radio het van massabereik moet hebben.” Volgens Harry de Winter is de kans inderdaad groot dat de ene helft van de bevolking radio gaat maken voor de andere helft. “Maar wat is daarop tegen?”'], ['* Dit artikel verscheen eerder in het juninummer van Emerce magazine (#141).\n'], ['Illustratie: Leonie Bos\xa0(in opdracht van Emerce)']]"
"[['Het bedrijf NetLine is een B2B-platform voor whitepapers begonnen. Contentmanagers kunnen via RevResponse allerlei materiaal selecteren en op hun site plaatsen.\n'], ['B2B-bedrijven hebben vaak een rijkdom aan achtergrondmateriaal, maar weten vaak niet goed de juiste lezers te vinden.'], ['RevResponse brengt 15.000 uitgevers bij elkaar met een bereik van een kleine 100 miljoen bezoekers per maand. Naast whitepapers kunnen ook casestudies, tips en webinars worden aangeboden. Ook kunnen verwijzingen in e-mailnieuwsbrieven worden geplaatst.'], ['Adverteerders betalen alleen voor gekwalificeerde leads.'], ['\n            ']]"
"[['Betaalbedrijf PayPal zal vanaf 20 juli onder het symbool PYPL aan de NASDAQ genoteerd staan. Dat heeft moederbedrijf eBay vrijdag bekendgemaakt. De verzelfstandiging is daarmee bijna een feit.'], ['Voornamelijk onder druk van aandeelhouders kondigde eBay vorig jaar september aan dat het PayPal zou gaan afstoten. Bijna de helft van de omzet van eBay is voor rekening van PayPal.'], ['Het betaalbedrijf verwerkte in 2014 235 miljard dollar aan transacties, en bijna 1 miljard transacties werden via de mobiele app afgehandeld. PayPal zette vorig jaar 8 miljard dollar om.']]"
"[['Luc Dorenbosch, onderzoeker bij TNO, recruiter Gusta Timmermans van ING Bank en Armin Trost van Furtwangen University Germany zijn enkele van de sprekers op het eHRM Conference dat Emerce en PW De Gids voor HR-professionals organiseren in Pakhuis de Zwijger in Amsterdam. Het wordt het eerste Emerce evenement na de zomer. '], ['Op eHRM worden actuele onderwerpen gepresenteerd rond het succesvol inzetten van digitale kanalen voor HR-doelstellingen. Het is de dag voor de HR-managers over innovatief human resource management en inzet van (online) technologie.'], ['Er staan ruim 30 sessies gepland en een infolounge met specialisten.'], ['De afdeling Resourcing van ING is verantwoordelijk voor de arbeidsmarktpositionering van ING als Topwerkgever. Men zorgt voor een kwantitatief voldoende stroom van kwalitatief goede professionals op het juiste moment via het juiste kanaal met de passende contractvorm tegen de juiste kosten. Het vertalen van een Business en HR strategie naar een Resourcing strategie is daarbij van het grootste belang. Gusta Timmermans, sinds 2008 Manager Resourcing, vertelt er in september meer over.'], ['Pascal Verheugd, winnaar van de HRTop 100 2014, deelt het verhaal van Hutten, een sociaal innovatief cateringbedrijf waar ‘werkgeluk’ hoog op de agenda staat. Zo sluiten zij geen arbeidscontracten, maar ‘vitaliteitscontracten’ en gebruiken apps om geluk te meten.'], ['Doen de juiste medewerkers wel de juiste dingen? Zijn competenties, interesses, maar ook fysieke en cognitieve vermogens van teamleden optimaal verdeeld over teamtaken? Hoeveel productieve werktijd gaat verloren aan niet passende taken? En hoe maak je er werk van door gezamenlijk aan banen te sleutelen? Luc Dorenbosch (TNO) toont baaningenieur de HRM-toepassingen van een digitale job crafting applicatie.'], ['Het volledige programma staat hier. Kaarten zijn hier te bestellen.']]"
"[['Internetbeveiliger Sophos uit Engeland staat sinds vandaag aan de Londense beurs genoteerd. De marktwaarde wordt geschat op 1,5 miljard dollar.'], ['Het bedrijf wil 125 miljoen dollar ophalen, meer dan de 100 miljoen die men een maand geleden al had gecommuniceerd. Sophos heeft grote klanten in de Verenigd Koninkrijk: London School of Economics, Schroders en de National Health Service Trusts.'], ['Recentelijk heeft Sophos Reflexion Networks overgenomen, een leverancier van cloudgebaseerde e-mailbeveiliging, archivering, e-mail-encryptie en zakelijke continuïteitsdiensten.'], ['Sophos is een van de grotere Britse techbedrijven die aan de beurs zijn genoteerd, naast ARM Holdings en Sage Group.']]"
"[['Vermoedelijk vanaf september zal KPN Play beschikbaar zijn, de nieuwe tv-dienst die je onafhankelijk van een internetaanbieder kunt gebruiken. Met weinig meer dan smartphone, tablet en Chromecast.'], ['KPN Play is afgelopen week officieel begonnen met een uitgebreid bètaprogramma, dat de opmaat vormt voor de grootschalige introductie in het najaar. Volgens KPN hebben vooral jongeren geen behoefte meer aan vastigheid, maar willen ze wel toegang tot diensten. Vandaar het enorme succes van Netflix dat onafhankelijk van welke internetdienst dan ook gebruikt kan worden.'], ['Play wordt zeker niet de Nederlandse versie daarvan, ondanks het feit dat het telecombedrijf net als Netflix eigengemaakte producties wil gaan aanbieden. Naast films en series heb je toegang tot 22 veelbekeken (voornamelijk Nederlandse) tv-zenders en het pakket programma’s van HBO, waarvoor geen extra abonnement hoeft te worden afgesloten.'], ['KPN Play lijkt vooral in te zetten op eenvoud. Er is vooralsnog niet enorm veel werk gemaakt van de grafische omgeving, die nogal rechttoe rechtaan is, met het bekende groene KPN-kleurtje als bovenbalk. Hopelijk wordt dat nog wat bijgesteld.'], ['\nKPN Play opent met een scherm waarop de laatste toevoegingen zijn te zien, of hoogtepunten. Via een menu aan de linkerkant kun je switchen van live televisie naar series, Uitzending Gemist, on demand en eigen opgenomen programma’s. Er kunnen tot 200 uur programma’s worden ingepland, die via de cloud beschikbaar zijn. Dat inplannen gebeurt via een tv-gids die een week vooruit kijkt. Ook is er een prikbord waar je een eigen selectie programma’s kunt plaatsen. Handig is dat je in de live televisie-modus snel kunt switchen van de ene zender na de andere.'], ['Over het algemeen verschilt de iOS- en Android Play-app niet wezenlijk van de Horizon Go-app van zijn grootste concurrent Ziggo. Ook daarmee zijn alle zenders live te bekijken (het zenderaanbod is zelfs groter), ook wanneer je niet op een Ziggo-netwerk zit. Opnemen komt eind dit jaar beschikbaar.'], ['En dan wordt de keuze toch lastig. Want veel Nederlanders hebben al televisie als onderdeel van de prijstechnisch interessante triple pay-abonnementen. En dat is per definitie inclusief HD-kwaliteit. Niet dat de Chromecastweergave van bijvoorbeeld HBO-zenders slecht te noemen is, maar HD is het niet (Apples AirPlay wordt op dit moment niet ondersteund).'], ['KPN heeft nog niets gezegd over wat het product gaat kosten, maar het succes is daarvan wel afhankelijk. Aangezien HBO standaard in de prijs wordt meegenomen, is het niet aannemelijk dat Play even goedkoop als Netflix gaat worden.'], ['Robert Fruehauf / Shutterstock.com']]"
"[['Zelfstandige bezorgers die pakketten rondbrengen voor PostNL, gaan een concurrerende bezorgdienst opzetten als het bedrijf geen betere arbeidsvoorwaarden biedt.'], ['Zondag zal Subco Partners, een collectief van 450 zelfstandige bezorgers, zich voor acties gaan verzamelen in Amsterdam.'], ['PostNL heeft onlangs toegezegd dat het de arbeidsvoorwaarden van de zelfstandige bezorgers wil evalueren. De huidige arbeidsomstandigheden voor zelfstandige bezorgers is slecht. Ze moeten bijvoorbeeld eigen bestelbussen aanschaffen. Mogelijk dat een deel van hen in vaste dienst kan komen. De voorwaarden blijven echter onduidelijk, vindt Subco.']]"
"[['Mobiele apps worden steeds actiever gebruikt, volgens deze infographic van Go-Globe. 52 procent van alle tijd die online wordt doorgebracht, wordt besteed aan mobiele apps. De omzet die deze apps genereren, gaat ook steeds verder omhoog, van 45 miljard dollar dit jaar naar 77 miljard in 2017.'], ['']]"
"[['Het kabinet gaat de FM-frequenties voor commerciële radiostations toch opnieuw veilen, hoewel die daar sterk tegen gekant zijn. De vergunningen gaan vanaf 2017 gelden voor een periode van tien jaar.'], ['Voor nieuwkomers en voor bestaande partijen komen extra digitale frequenties beschikbaar. Bedrijven kunnen straks ook een onbeperkt aantal frequenties kopen. Ook vervallen allerlei gedetailleerde programma-eisen.'], ['Commerciële radiostations moeten beter kunnen inspelen op de snel veranderende mediamarkt en wensen van luisteraars, zegt minister Kamp van economische zaken. ‘Een veiling van vergunningen met minder voorwaarden en een lange looptijd geeft bedrijven meer kansen om te innoveren en te ondernemen.’'], ['Begin deze eeuw werd muziek nog beluisterd via radio, CD of een enkele betaalde download. ‘Nu luisteren we ook via iTunes, Spotify en YouTube naar muziek. Er is analoge, digitale en internetradio beschikbaar. De radiomarkt is onderdeel geworden van een sterk veranderende mediamarkt. De commerciële radiostations moeten daar goed op kunnen inspelen.’'], ['De veiling betekent dat Nederland FM pas later afschakelt, omdat digitale radio (DAB) minder snel groeit dan gehoopt.'], ['De Vereniging van Commerciële Radio (VCR) heeft nog niet gereageerd op het nieuws.']]"
"[['Land voor land opent H&M al kwartalen achter elkaar webwinkels in nieuwe landen. Afgelopen kwartaal kwamen er weer acht nieuwe Europese digitale winkels bij, waaronder in België.'], ['Met de opening van shops in zeven Oost-Europese landen en België komt de dekking uit op 22 van veertig landen waarin H&M actief is. De Zweden hebben naast de digitale winkels ook 2.500 fysieke zaken. Daar moeten er in de loop van dit jaar vierhonderd bijkomen.'], ['De kwartaalcijfers laten niet zien welk deel van de omzet via internet wordt gerealiseerd. Wel is duidelijk dat H&M fors investeert in de uitbreiding van zijn digitale kanaal, zowel op het web als mobiel. '], ['De omzet van 1 januari tot begin deze week lag 23 procent hoger dan vorig jaar. '], ['Foto: Elvert Barnes (cc)']]"
"[['De Nationaal Coördinator Terrorismebestrijding en Veiligheid (NCTV) heeft de afgelopen week met in totaal ruim dertig publieke en private partners de operationele cyberoefening ISIDOOR gehouden. Tijdens de oefening werden cyberincidenten gesimuleerd, inclusief datalekken en kwetsbaarheden in systemen. '], ['Het doel van de oefening was om de gezamenlijke aanpak, samenwerking en coördinatie te testen bij een escalerende cybercrisis. Naast alle operationele diensten op het gebied van cyber security hebben ook diverse departementen, uitvoeringsorganisaties en partners uit onder meer de telecom- energie- en financiële sector mee geoefend.'], ['In Nederland werken veel private en publieke partijen samen in de respons op cybercrises en –incidenten. Het Nationaal Cyber Security Centrum (onderdeel van de NCTV) coördineert deze samenwerking.'], ['De oefening ISIDOOR had tot doel om de afspraken op dit terrein te testen en zo de samenwerking verder te verbeteren. Publiek-private samenwerking is daarbij van belang; het overgrote deel van de ICT-infrastructuur in Nederland in handen is van private partijen en het beschermen van vitale belangen in het digitale domein is een gezamenlijke verantwoordelijkheid.'], ['Cyberincidenten die zich de afgelopen paar jaar hebben voorgedaan laten volgens de initiatiefnemers zien hoe kwetsbaar de Nederlandse samenleving is als gevolg van de steeds verder toenemende digitalisering.']]"
"[['Elektronicaketen Media Markt breidt een nieuw logistiek concept voor internetklanten verder uit. Online bestellingen kunnen bij een drive-in loket worden opgehaald, al enkele uren na de orderplaatsing.'], ['Het is een andere vorm van same day-deliveries: het loket waar de online klant van Media Markt naartoe kan rijden om zijn bestelling op te halen. In september begon de keten met een proef hiermee, nu wordt het aantal filialen dat deze optie biedt uitgebreid. '], ['Afgelopen najaar begon de elektronicawinkel bij één filiaal in Duitsland. De ervaringen zijn dermate veelbelovend dat de proef naar Zwitserland is uitgebreid en nu in totaal bij zes filialen wordt getest. Ook zustermerk Saturn begint met afhaalbalies bij de winkel waar de klant kan langsrijden. ']]"
"[['Slack wordt dagelijks door meer dan een miljoen kantoorwerkers gebruikt om te communiceren en, daarmee, zichzelf te ontlasten van e-mail.\n\nHet op IRC-gebaseerde chatsysteem zegt dat 1,1 miljoen internetters de dienst dagelijks gebruiken. Een aanzienlijk deel daarvan, driehonderduizend, heeft een betaald account. Daarmee hebben ze extra functies tot hun beschikking.'], ['Slack is een jaar oud bedrijf dat is opgericht door de bedenker van fotodienst Flickr. Stewart Butterfield en zijn team bouwden een chatsysteem in de vorm van apps op de desktop en mobiel. Het wordt veel gebruikt binnen bedrijven en ad hoc organisaties om e-mail tot op zekere hoogte overbodig te maken.'], ['De noviteit van de dienst zit in het feit dat het eenvoudig is om informatie uit andere, externe diensten ermee te integreren. Met een druk op de knop wordt een Dropbox-bestand meegestuurd of een takenlijst uit Trello gedeeld. Gebruikers kunnen themagroepen aanmaken en berichten makkelijk terugvinden met de zoekmachine of met behulp van een hashtag.'], ['Deze week werd bekend dat April Underwood is aangesteld om het platform Slack verder door te ontwikkelen. Zij werkte eerder op technische managementposities bij Twitter en Google.'], ['Foto: Sundrows (cc)']]"
"[['De economische kansen van de Internet of Things zijn nauwelijks nog benut. Dat stelt McKinsey in een nieuwe studie. Het adviesbureau denkt dat de technologie voor 4 tot 11 biljoen dollar kan bijdragen aan de economie.'], ['Bedrijven zullen echter nog wel moeten bepalen hoe zij deze technologie kunnen gebruiken. Vooral de interoperabiliteit tussen IoT-systemen is van belang. Ook met de verzamelde gegevens wordt nog te weinig gedaan. Van een olieplatform met 30.000 sensoren wordt nog geen 1 procent genanalyseerd, omdat alleen naar afwijkingen wordt gekeken.'], ['IoT zal geen grote rol spelen bij consumententoepassingen, wel hoofdzakelijk in zakelijke omgevingen, denkt McKinsey. Ook in ontwikkelingslanden liggen kansen.']]"
"[['Het Leeuwarder Triangle, een van de grotere gamestudio’s van ons land, heeft er heel lang aan gewerkt, maar kan nu eindelijk zijn game Cross of the Dutchman rond ‘Grutte’ Pier Gerlofs Donia aankondigen, de Friese volkslegende die leefde in de zestiende eeuw. Naar die game is door kenners jarenlang reikhalzend uitgekeken.\n'], ['“Het is ons grootste in eigen beheer ontwikkelde project”, zegt directeur Remco de Rooij van Triangle tegen Emerce. “En hoewel niet de grootste game ooit gemaakt in Nederland, is het wel het grootste rond een specifiek Nederlands thema.”'], ['Samen met het Friese Grendel behoort Triangle Studios tot de pijlers van de zogenoemde Friese gamehub. Nagenoeg alle klanten komen uit de Verenigde Staten, waar het bedrijf ook een kantoor heeft. Tot nu toe werd voornamelijk voor derden gewerkt. De nieuwe game, bedoeld voor een internationale markt, is geheel uit eigen middelen gefinancierd.'], ['Vanaf vandaag kan iedereen zijn of haar stem voor de game uitbrengen op Steam Greenlight, een belangrijk portaal waar games door de gemeenschap worden beoordeeld. Volgens De Rooij een essentiële stap om bekendheid te genereren. In september komt de definitieve versie voor pc en Mac, in twee smaken: een normale versie en een versie met extra’s.'], ['In Cross of the Dutchman kruipt de speler in de huid van Pier Gerlofs Donia, beter bekend als Grutte Pier. In de game staat de bezetting van de Saksen op het Friese land centraal, gebeurtenissen die dit jaar precies 500 jaar geleden hebben plaatsgevonden. Grutte Pier komt in conflict met de bezetters en raakt verwikkeld in een bloedige strijd.'], ['De ontwikkeling van Cross of the Dutchman kent een turbulent verleden. Zo begon Triangle Studios al in 2009 met de ontwikkeling van het spel, en heeft het project meerdere grote revisies doorgaan. Een Kickstartter-campagne in 2012 leverde aanvankelijk niet de benodigde 50.000 dollar op. De teller stopte bij 13.711 dollar.'], ['In de eerste helft van 2015 heeft het bedrijf in samenwerking met Friese middelbare scholen al zo’n twee duizend spelers voor het eerst kennis laten maken met het spel.'], ['Triangle rekent een eenmalig, nog nader te bepalen bedrag voor de game. “Heel ouderwets, maar dat werkt volgens ons het beste”, zegt De Rooij. Die erkent dat de ontwikkeling van een dure game zeker voor Nederlandse begrippen niet zonder risico is. “Alleen kunnen we het ons nu eindelijk eens permitteren.”'], ['\n            ']]"
"[['De Europese tak van investeringsfonds Google Ventures neemt een belang in Lost My Name, een bedrijf dat gepersonaliseerde kinderboeken maakt.\n\nGoogle Ventures, dat los opereert van het bedrijf Google, steekt samen met nog vier andere investeerders negen miljoen dollar in Lost My Name. Het Engelse bedrijf gebruikt de miljoenen om zijn activiteiten uit te breiden naar Amerika.'], ['Het Londense bedrijf produceert boeken waarbij de lijn van de vertelling wordt bepaald door de naam van het kind dat het boek krijgt. De boeken zijn ook in het Nederlands verkrijgbaar. Het bedrijf bouwde enkel de technologie om het verhaal te maken en boeken in digitale vorm drukklaar af te leveren. Het daadwerkelijk drukken vindt plaats bij drukkerijen dichtbij de ontvanger.'], ['Lost My Name is de vierde investering van Google Ventures in Europa. Gisteren werd ook bekend dat het voor 11,5 miljoen dollar een belang neemt in Yieldify. Dat is een bedrijf dat een techniek ontwikkelde om het verlaten van winkelwagentjes bij online shops tegen te gaan. In totaal investeerde het fonds in vier Europese bedrijven, tot nu toe allemaal uit Engeland.'], ['Foto: Kevin Murphy (cc)']]"
"[['Het merk Phone House verdwijnt uit de Belgische winkelstraat. Er zullen veertien tot negentien winkels worden gesloten, en de overgebleven vestigingen worden Proximus Centers.'], ['Telecombedrijven waren voorheen verplicht om ook producten van andere aanbieders te verkopen, maar daarvan is nu geen sprake meer. Ook Base, Mobistar en Telenet zijn eigen winkels begonnen.'], ['Proximus behoudt 20 tot 25 verkooppunten en bouwt die om. Er worden alleen eigen producten verkocht, niet die van dochter Scarlet.'], ['De overname van de Nederlandse tak van The Phone House door de aandeelhouders van Optie1 kan intussen definitief doorgang vinden nu de Autoriteit Consument en Markt (ACM) heeft laten weten geen nadelige gevolgen voor de mededinging binnen de Nederlandse telecommarkt te zien.'], ['Relevant Holdings neemt een belang van 83 procent in de Nederlandse tak van The Phone House (TPH) over van het Britse Dixons Carphone Plc. Dixons Carphone blijft met een aandeel van 17 procent een belangrijke minderheidsaandeelhouder. TPH heeft in Nederland zo’n 200 vestigingen waaronder 6 Samsung Experience Centers en vijftig instore shops in Mediamarkt. Daarnaast is TPH eigenaar van online telecomretailer Typhone.'], ['The Phone House en haar online dochter Typhone worden naast Optie1 als separate merken in de markt gehandhaafd.']]"
"[['Box en IBM gaan hun opslagproducten voor de zakelijke markt combineren. Beide bedrijven gaan nieuwe toepassingen ontwikkelen voor vertikale markten, onder meer op het gebied van gezondheidszorg en financiën.'], ['Zo zal Box gebruik kunnen maken van IBMs Watson Analytics en kunnen klanten bestanden plaatsen in datacenter van de IBM cloud. Ook worden beveiligingsoplossingen van IBM geintegreerd en mag IBM gebruik maken van de API van Box.'], ['Box heeft al eerder een samenwerking met Microsoft aangekondigd op het gebied van opslag en Office 395.'], ['Foto: IBM']]"
"[['Een op de drie verkopen in een fysieke winkel is in het proces tot de transactie beïnvloed door informatie van internet. Winkeliers, zegt Deloitte, moeten de hele ervaring rondom winkelen beter aansluiten op de belevingswereld van hun klanten.\n\nEen steekproef onder tweeduizend consumenten leert het adviesbureau dat internet niet alleen kanibaliseert op de offline retail maar ook kansen biedt. De onderzoeksresultaten laten namelijk zien dat bij dertig procent van de offline transacties in winkels de consument hulp heeft ingeroepen van vast of mobiel internet.'], ['Ze hebben via socialmedia gekeken welke ervaringen andere kopers van een bepaald product hebben. Of ze kijken op vergelijkingssites naar aanvullende prijs- en productinformatie. De consument komt beter beslagen ten ijs als hij over de drempel komt.'], ['“Consumenten die gebruik maken van digitale apparaten voor en tijdens hun zoektocht naar een product zijn zelfs 48 procent sneller geneigd om daadwerkelijk tot aankoop over te gaan dan consumenten die dit niet doen. En Nederlandse consumenten die bij hun oriëntatie gebruik maken van social media zijn 32 procent sneller geneigd om dezelfde dag nog een aankoop te doen. Een andere opvallende uitkomst is dat een vijfde van de Nederlandse consumenten meer besteedt in fysieke winkels als gevolg van het gebruik van digitale kanalen. Daarbij spelen onder meer suggesties voor aanvullende producten een rol”, aldus Deloitte in een toelichting bij het rapport ‘Navigating the New Digital Divide’.'], ['Daarin valt ook de lezen dat de rol van de verkoper in winkels verandert. Consumenten vragen niet meer naar de prijs van een artikel, want zoeken dat in 54 procent van de gevallen zelf op als ze in de winkel staan. Voorts wil vier op de tien van hen net zo lief met zijn mobiel betalen, per iDeal bijvoorbeeld, om maar niet langs de kassa te hoeven.'], ['Victor Hoong, director en retail expert binnen Deloitte Digital adviseert: “Retailers dienen de customer journey in kaart te brengen en te kijken op welke momenten in het oriëntatiefase de consument open staat voor digitale beïnvloeding. Hoe groot die beïnvloeding is, is per productcategorie weer anders, er is dus geen one size fits all-methode. Om consumenten te bereiken is puur focus op verkoop niet voldoende, retailers moeten ook een digital experience bieden die aansluit op de klantbeleving in de winkels.”'], ['Foto: ultraslo1 (cc)']]"
"[['Net op tijd is hij gearriveerd: de vliegende skateboard, zoals we die kennen van Marty McFly uit de legendarische de film Back To The Future, die zich gedeeltelijk in het jaar 2015 afspeelt.'], ['Nike wil later dit jaar nog altijd een schoenen uitbrengen als ode aan McFly, maar Lexus claimt de primeur: hun hoverboard kan echt zweven. En het is geen truc.'], ['Dat wil zeggen: zweven kan hij, maar wel in het lab. Je hebt er namelijk stevige magneten voor nodig in combinatie met door stikstof gekoelde supergeleiders. Niet iets om bij de sportwinkel te kopen, dus.'], ['Het hooverboard is te zien in een reclame van het luxemerk van Toyota.'], ['\n            ']]"
"[['Linux-distributeur Red Hat en Samsung hebben een strategische samenwerking aangekondigd, die sterk doet denken aan de samenwerking tussen Apple en IBM.'], ['Red Hat wil zijn open source middleware en cloudoplossingen voortaan zoveel mogelijk afstemmen op de smartphones van Samsung. Daarnaast gaan beide partijen branchespecifieke mobiele applicaties ontwikkelen die op het Red Hat Mobile Application Platform draaien. Daarbij kan worden gedacht aan oplossingen voor business intelligence, klantenservice, voorraadbeheer, verkoopcatalogus, bestelling, facturering en betaling. De mobiele applicaties draaien voornamelijk op Android.'], ['Ook komt er een cecosysteem voor ontwikkelaars en zijn er ondersteunende diensten aangekondigd. Red Hat en Samsung Business Services zijn daarnaast van plan om actief deel te nemen aan gezamenlijke go-to-market-activiteiten.']]"
"[['Google en Apple proberen het met Now en Siri, Amazon mengt zich nu in de strijd met Alexa. Het bedrijf publiceert een SDK voor soft- en hardwaremakers en opent een investeringsfonds van 100 miljoen dollar.\n\nDe ontwikkeling van hardware en software die reageren op het gesproken woorden krijgt hiermee een impuls. Waar Apple en Google hun spraaktechnologie enkel zelf gebruiken, stelt Amazon het beschikbaar aan iedereen die dat wilt. En Engels wil praten tegen een computer. '], ['Alexa is Amazon cloudgebaseerde voicedienst die bijvoorbeeld het luisterend oor is van Amazon Echo. '], ['Om deze technologie breder geaccepteerd te krijgen, en daarmee meer cloudiensten te kunnen verkopen, werkt Amazon samen met een aantal marktpartijen. Zij integreren spraak in hun eigen diensten: Pebblebee, Intuit, Stubhub, AOL, Glympse en Octoblu. De eerste producten komen in de loop van dit jaar op de markt. '], ['Hardwaremakers krijgen een vergelijkbaar bouwpakket om online oortjes in hun apparaten te bouwen. De consument zou ‘s ochtends tegen zijn wekker kunnen zeggen: “Houd eens op” als hij afgaat. Of: “Wat voor weer wordt het vandaag?” en vervolgens antwoord krijgen. Of tegen de televisie: “Ga aan.”'], ['Om ontwikkelaars te stimuleren innovatieve toepassingen te bouwen, en daar geld mee te verdienen, opent Amazon het Alexa Fund. Dat is een investeringsfonds dat gaat participeren in bedrijven die Alexa’s taalkennis op aantrekkelijke wijze naar de markt brengen. Amazon wil tot honderd miljoen dollar investeren. '], ['Foto: Ben Husmann (cc)']]"
"[['Michel La Pierre verlaat het bureau Webloyalty om een eigen strategisch consultancy- en transformatiebureau te starten. Guy Chiswick, Managing Director Noord-Europa, zal vanaf 1 juli de leiding van Webloyalty Nederland op zich nemen.'], ['Chiswick, die in 2013 al de lancering van Webloyalty in Nederland faciliteerde en La Pierre aanstelde om de opstartfase te leiden, zal worden ondersteund door twee recent benoemde Business Development Managers: Niels van Roden en Tim van Ingen.'], ['Chiswick begon in 2010 bij Webloyalty en heeft 18 jaar ervaring in marketing en reclame. Eerder was hij werkzaam voor het bureau dat onder andere de clubcard voor de Britse supermarktketen Tesco op de markt bracht.'], ['Webloyalty is in 2007 gestart in het Verenigd Koninkrijk en inmiddels actief in Frankrijk, Spanje, Ierland, Brazilië, Turkije, Australië en Nederland.']]"
"[['Mobiele serviceprovider CM stapt in de markt voor betalingverwerkingen. Daartoe is CM Payments opgericht, een nieuwe Payment Service Provider (PSP) die internationaal gaat opereren. CM Payments opent haar kantoor aan de Zuidas in Amsterdam.'], ['Sinds 1999 handelt CM berichten- en betalingsverkeer af. Het aantal online transacties neemt scherp toe en het betalingsverkeer vindt vaker internationaal plaats. Ook klanten van CM vragen om meer betaalmogelijkheden.'], ['Het platform ondersteunt diverse betaalmethoden waaronder VISA, MasterCard, Paypal, iDeal, Microincasso en Bancontact (België).'], ['CM Payments begint met een besloten proef, waaraan overheden, fondsenwervende instellingen, media, e-commercebedrijven en telecompartijen deelnemen.']]"
"[['De Apple Watch is vanaf 17 juli leverbaar. Dat meldt Apple Nederland vanochtend zelf op zijn site.'], ['Begin deze maand leek het er nog op dat langer op de Apple Watch moest worden gewacht. Het horloge zal vanaf vandaag al breder verkrijgbaar zijn, maar alleen in Italië, Mexico, Singapore, Zuid-Korea, Spanje, Zwitserland en Taiwan.'], ['De moeizame leveringen in landen waar het horloge al verkrijgbaar was leken de laatste tijd al wat beter te gaan, wat mogelijk verklaart waarom Nederland nu ook gaat leveren.\n'], ['Apple Nederland biedt diverse modellen: de Watch Sport vanaf 419 euro, de standaard versie vanaf 669 euro en de Watch Edition met 18-karaats roségoud vanaf 11.200 euro. De prijzen liggen iets hoger dan in Duitsland.'], ['Over de beschikbaarheid in België is nog geen nieuws. ‘Verkrijgbaar in 2015’ staat er nog steeds.']]"
"[['Branchevereniging IAB Nederland gaat net als toezichthouder ACM de potentiële schade van malvertising onderzoeken. Bij malvertising worden, zonder dat gebruikers er erg in hebben, virussen en malware verspreid.'], ['De branchevereniging neemt de stappen onder meer na recente besmetting van Nederlandse krantensites. De advertenties wezen gebruikers door naar de zogenoemde Angler Exploitkit. Die maakt gebruik van bekende beveiligingslekken in onder andere Adobe Flash Player.'], ['Bij een succesvolle infectie wordt de Bedep Trojan geïnstalleerd, en aanvullende malware voor klikfraude.'], ['Eerder dit jaar werd er na een klik op een uiting een zogenaamde ‘nuclear exploit kit’ geïnstalleerd, waarna de computer geïnfecteerd werd en open kwam te staan voor allerlei risico’s. Volgens het IAB vinden dit soort besmettingen (via internationale advertentienetwerken) vaker plaats, maar wordt er weinig over gepubliceerd.'], ['IAB is geen voorstander van het gebruik van adblockers om malvertising tegen te gaan. ‘Dergelijke adviezen zijn niet wenselijk voor onze branche’. Het IAB zegt te werken aan een product waarmee men de malvertisingproblematiek wil voorkomen. De vereniging komt binnenkort met meer informatie hierover naar buiten.']]"
"[['Datingapp Tinder gaat later dit jaar naar de beurs, maar dan als onderdeel van zijn moedermaatschappij Match.com.'], ['Match Group werd in 1999 al overgenomen door mediamagnaat Barry Diller (IAC) en heeft sindsdien de ene datingsite na de andere ingelijfd, zoals OKCupid, Chemistry.com, HowAboutWe, speeddate.com en Meetic. De omzet over het eerste kwartaal bedroeg 239,2 miljoen dollar.'], ['Diller laat in een verklaring weten dat het onderdeel nu zo gezond is dat het van ‘de moederkerk kan worden losgescheurd’. De huidige leiding blijft gewoon zitten.'], ['Van alle sites is Tinder de bekendste. Sinds de start in 2012 zijn er alleen al 1,5 miljard profielen aangemaakt in Tinder, hoewel maar een beperkte groep de app intensief gebruikt.'], ['IAC is verder eigenaar van sites als The Daily Beast en videodienst Vimeo, met een omzet van 3,1 miljard dollar in 2014.']]"
"[['KPN opent op 7 juli in aanwezigheid van burgemeester Rob van Gijzel van Eindhoven naar eigen zeggen het ‘meest innovatieve en milieuvriendelijke datacenter’ van KPN in Nederland. De Tier IV-classificatie maakt dit tiende datacenter volgens het bedrijf uniek in Nederland.'], ['Het nieuwe datacenter van KPN is in Nederland moet een voorloper worden op het gebied van duurzaamheid. De energietoevoer is 100 procent duurzaam, restwarmte wordt geleverd aan de ‘warmtering’ van de High Tech Campus.'], ['Daarnaast is het pand daar waar mogelijk volgens het cradle-to-cradle-principe ontworpen en gebouwd: aan het einde van de levensduur van het datacenter kunnen veel onderdelen opnieuw gebruikt worden voor andere doeleinden. Op het gebied van leveringszekerheid heeft het datacenter de door het UpTime Institute gecertificeerde Tier-IV-status.']]"
"[['De woensdag gelanceerde Nederlandse site Janamos.nl wil consumenten voortaan helpen bij het zoeken en vergelijken van een breed aanbod aan cursussen, trainingen en workshops van lokale aanbieders. Het platform faciliteert direct de boeking.'], ['Het bedrijf is vernoemd naar Jan Amos Comenius, een van de grondleggers van het klassikaal onderwijs in Nederland. Hij geloofde in de principes leren door te doen, leren in je eigen taal en leren met voorbeelden. ‘Wij vinden dat leren inspirerend is wanneer je het samen met meerdere mensen in een nieuwe omgeving doet. Zo doe je nieuwe ervaringen en contacten op. Via Janamos.nl kunnen consumenten eenvoudig en snel zoeken in het verrassende aanbod van diverse cursusaanbieders in de buurt’, zegt oprichter Sander Groenendijk'], ['De consument krijgt op de website een overzicht van het brede aanbod in de buurt en kan gericht zoeken op type cursus, niveau, datum en prijs. Ook kan men zien of de cursus op het gewenste tijdstip beschikbaar is en vervolgens direct boeken en betalen.'], ['Janamos heeft een spaarprogramma ontwikkeld dat punten toekent per geboekte cursus. Met deze punten krijgt de consument korting op een volgende cursus.'], ['Op dit moment worden er meer dan 1.000 verrassende cursussen, trainingen en workshops aangeboden in Amsterdam. Eind dit jaar verwacht Janamos.nl ruim 20.000 cursussen te kunnen aanbieden in de categorieën creatief, dans, koken, talen, muziek, sport, vaardigheden en carrière.']]"
"[['Amazon gaat bijna letterlijk uit de achterbak van auto’s leveren. Het introduceert een zogenoemde Treasure Truck, gevuld met veelgevraagde artikelen die tijdelijk een dag laag geprijsd zijn.'], ['Consumenten bestellen de artikelen via een app, en spreken dan een locatie af waar ze de bestellingen kunnen oppikken. De truck bezorgt dus niet aan de deur.'], ['Vooralsnog rijdt de Treasure Truck alleen in Seattle, de thuisbasis van Amazon. Klanten kunnen de bestaande Amazon Mobile Shopping app gebruiken.'], ['\n            ']]"
"[['Het Vlaams Instituut voor de Logistiek (VIL) gaat de mogelijkheden van bezorgingen met drones bestuderen.\xa0 Samen met een aantal bedrijven wil men meer duidelijkheid verschaffen over de praktische toepassing van drones in de logistiek. Men gaat bekijken waar de technologie staat, welke toepassingen reeds bestaan en welke voorraad- en transportactiviteiten mogelijk zijn.'], ['In een eerste fase worden de toepassingsmogelijkheden van drones verkend, zowel op buitenterreinen als binnen het magazijn. Binnen het magazijn kunnen drones mogelijk ook ingezet worden, bijvoorbeeld om te helpen bij de inventarissen. Waarschijnlijk zijn er nog andere taken die ze kunnen uitvoeren. Daarom worden ook ‘best practices’ in binnen- en buitenland bekeken.'], ['Voor het testen heeft het VIL de KU Leuven onder de arm genomen, die met onder meer de VertiKUL al ervaring met drones heeft opgebouwd. Bij twee bedrijven wordt een praktijktest uitgevoerd. Daaruit moet blijken welke technologie nodig is om drones concreet in te schakelen en welke voordelen ze effectief kunnen opleveren voor de logistieke sector.'], ['Deelnemende bedrijven die reeds hebben ingetekend op dit project zijn: Colruyt, DP World, G4S, H.Essers, ICO terminals, Nova & hesse-Noord Natie, Stevedoring, Sarens Group en Vervoer Verbessem.'], ['De resultaten worden in december 2016 bekend gemaakt.']]"
"[['Tradedoubler wil zijn positie in Nederland verstevigen en uitbreiden en stelt Daniëlle Bol aan om het beleid uit te voeren. '], ['Bol werkt sinds 2011 bij Tradedoubler en was in haar laatste functie Head of Client Services binnen de Benelux. Ze zal direct aan CEO Matthias Stadelmeyer rapporteren, die begin deze week nog afscheid nam van zijn CTO. '], ['In een commentaar op Bols aanstelling zegt Stadelmeyer: “Daniëlle heeft een stevige basis gelegd voor een gezonde toekomst van Tradedoubler Benelux. Zij heeft goede relaties met onze klanten, heeft royale branchekennis en begrijpt Tradedoublers bedrijfsmodel door-en-door.” ']]"
"[['Domeinbeheerder ICANN wil anonieme registratie van commerciële sites verbieden. Dit onder druk van de Amerikaanse entertainmentindustrie, die eigenaren wil kunnen achterhalen bij schending van auteursrechten. '], ['Studio’s uit Hollywood moeten nu vaak eerst naar de rechter om gegevens op te vragen. ICANN verstaat onder commercieel gebruik zelfs blogs die een paar advertenties hebben geplaatst om de kosten van de hosting te kunnen dekken.'], ['Actiegroepen hebben inmiddels een petitie tegen de plannen in gang gezet. Zij vrezen dat bloggers zich niet meer vrij kunnen uitspreken als ze dat niet meer anoniem kunnen doen. De Electronic Frontier Foundation geeft als voorbeeld een Amerikaanse site voor transgender-schrijvers aan.']]"
"[['Affiliprint, dat aan offline affiliate marketing doet, opent een kantoor in Mechelen en betreedt daarmee de Belgische markt.'], ['De lancering vindt plaats in samenwerking met bedrijven met wie Affiliprint ook in Nederland al samenwerkt: Sanoma, Zalando Lounge, Yves Rocher en TravelBird.'], ['De van oorsprong Duitse onderneming zorgt ervoor dat webshops waardebonnen kunnen bijvoegen in de dozen van orders bij andere webwinkels. Webwinkels zijn dus verspreiders van flyers van andere shops en krijgen daar geld voor.'], ['Het resultaat van deze offline vorm van affiliate marketing is via de webinterface van Affiliprint te volgen. Dit systeem is in Nederland sinds 2013 op de markt. '], ['Ron Thomassen, Managing Director Affiliprint in Nederland, zegt: “Met deze uitbreiding trekken wij onze opwaartse lijn nog verder door. De Belgische markt biedt veel potentieel terwijl de concurrentie minimaal is.”'], ['Foto: Cristiano Betta (cc)']]"
"[['De blockchain, de onderliggende technologie van Bitcoin, heeft de potentie om alle facetten van onze samenleving radicaal te veranderen. Dat zegt Verkenninginstituut Nieuwe Technologie (VINT) van Sogeti in het derde rapport in de vierluik van trendrapporten over disruptie, dat woensdag werd gepresenteerd op het Nationaal Bitcoin Congres in Amsterdam.'], ['Iedere organisatie heeft te maken met waardetransacties. Al deze bedrijven en instellingen kunnen door blockchain veroorzaakte disrupties verwachten binnen hun marktsegment, zegt VINT.'], ['Het huidige Bitcoin-protocol staat nog in de kinderschoenen, zoals de internetprotocollen HTTP en SMTP dat destijds waren bij de introductie van het wereldwijde web. Maar in tegenstelling tot de eerste dagen van het internet, heeft nu iedereen met de smartphone een supercomputer op zak. Daarom zal digitale disruptie anno 2015 sneller gaan dan ooit.'], ['De trendwatchers van VINT schetsen in het rapport de mogelijkheden van blockchain: een platform, vergelijkbaar met internet, dat zonder eigenaar en in een volledig transparante opensource-omgeving fungeert als een ‘digitale toezichthouder’ voor een betrouwbare, alternatieve digitale economie.'], ['Blockchain is een gedecentraliseerd en volledig transparant systeem zonder eigenaar dat werkt met geavanceerde cryptografie, vandaar dat blockchain ook wel wordt aangeduid met ‘cryptoplatform’. Waar in de traditionele economie ‘trusted parties’ als banken, notarissen en andere toezichthouders transacties controleren, gebeurt dat straks in de crypto-economie door de ‘digitale toezichthouder’ blockchain. Met de inzet van dit platform ontstaat een zogenaamde frictieloze economie waarbinnen mensenwerk vervangen wordt door volledig geautomatiseerde processen. Dat kost minder geld en sluit zwakke schakels – single points of failure – uit.'], ['De Bitcoin-munt is de eerste applicatie die al enige tijd op dit platform draait. Maar VINT voorziet dat robotorganisaties – organisaties die machines onderling zaken laten regelen – ook een belangrijke rol gaan spelen.'], ['Een recent voorbeeld is de slimme W9000-wasmachine van Samsung die op blockchain kan worden aangesloten. Via microbetalingen worden volledig geautomatiseerd afspraken geregeld met onderhoudsmonteurs, of betalingen aan de energiemaatschappij gedaan. Op een vergelijkbare manier kunnen slimme producten in de toekomst volledig zelfstandig opereren.'], ['Het volledige rapport is hier te downloaden.']]"
"[['De nieuwste trend: een pc op een stick. En het is niet wat je denkt, dus geen USB-stick met Windows erop, maar een complete pc met eigen processor die je alleen maar in een monitor hoeft te stoppen. Cool!'], ['We hadden al Intels Compute Stick en de Asus Chromebit, en daar komt de Ideacentre 300 Stick van Lenovo nog eens bij. Daarop zit een 1.3 GHz Atom chip met 2GB aan RAM geheugen en 3 GB dataopslag. Plus een USB poort en een sleuf voor microSD. Er draait Windows 8.1 op, een upgrade naar Windows 10 is mogelijk.'], ['Je hoeft hem alleen maar in een HDMI-poort van een monitor te stoppen en een draadloze muis of toetsenbord aan te sluiten. Op deze manier heb je altijd je eigen pc in je broekzak, al lijkt ons een laptop toch iets handiger.'], ['Volgend maand is de Ideacentre 300 Stick te koop voor 129 dollar.']]"
"[['Bijna de helft van de Nederlandse consumenten overweegt zijn vaste internetverbinding in te ruilen voor een 4G-abonnement wanneer een dergelijk abonnement goedkoper is. Dat blijkt uit een onderzoek van Telecompaper afgelopen mei.'], ['Prijsgerelateerde overwegingen blijken belangrijker dan zaken zoals snelheid of betrouwbaarheid. 34 procent zegt een overstap te overwegen op een 4G-abonnement wanneer de snelheid even hoog ligt of hoger dan de bestaande internetaansluiting.'], ['Een vijfde van de Nederlanders geeft aan alleen op een 4G-aansluiting te willen overstappen wanneer er dan ook (live) tv gestreamd kan worden.'], ['Met 4G+ zijn in theorie snelheden mogelijk tot 225 Mbps, dat is al ruim twee keer zo hoog als premium breedband bij veel internetaanbieders.']]"
"[['Nederlandse universiteiten, bedrijfsleven en kennis- en onderzoeksinstituten gaan de krachten bundelen in de nieuw opgerichte Big Data Alliance (BDA).'], ['De initiatiefnemers spreken over een ‘digitale wederopbouw, waarin innovatieve start-ups uit de grond schieten’. De BDA wil met Big Data daarom internationaal een voorsprong nemen, waardoor er nieuwe economische kansen ontstaan. Daarnaast moet de BDA een platform zijn waar vragers en aanbieders van expertise op het gebied van Big data elkaar makkelijk kunnen vinden via een zoekmachine.'], ['Big Data gaat ook over structuur en het combineren en analyseren van data. Omdat in de Big Data Alliance expertise wordt gebundeld, kunnen oplossingen uit verschillende invalshoeken aangedragen worden. Partijen krijgen hierdoor sneller en beter antwoorden op hun vragen.'], ['De Big Data Alliance is officieel gelanceerd op 24 juni 2015 en is een initiatief van Albert Bogaard (ORTEC), Marc Salomon (Dean Amsterdam Business School, UvA), Han van Dissel (decaan Economie en Bedrijfskunde, UvA), Anwar Osseyran (UvA), prof. dr. Rob van der Mei (CWI / VU) en Ger Koole (VU).']]"
"[['Amsterdam Airport Schiphol komt met een Apple Watch app voor Schiphol Privium leden. Tijdens de testweken krijgen deelnemers een Apple Watch van Schiphol die ze kunnen gebruiken tijdens hun reizen via Schiphol.'], ['De app biedt reizigers informatie en functionaliteiten voor tijdens hun vertrek vanaf de luchthaven, waaronder persoonlijke vluchtinformatie en notificaties. Ontwikkelaar M2Mobi gaat in samenwerking met Schiphol het gebruik analyseren en monitoren.'], ['M2Mobi tekende ook voor de officiële Schiphol app, die ondertussen meer dan 1,5 miljoen downloads heeft en nu dus aangevuld wordt met een Apple Watch app voor een deel van de reizigers.'], ['De proef is gestart op 8 juni en zal zes weken gaan duren.']]"
"[['Ziggo lijkt aardig wat klanten over te halen om behalve kabel en internet ook mobiele telefonie af te nemen. De kabelaar heeft zijn marktaandeel op de mobiele markt in Nederland vergroot naar vijf procent.'], ['Het gecombineerde aandeel van Vodafone-, T-Mobile- en KPN daalde drie procentpunten het afgelopen jaar, zegt Telecompaper in zijn vandaag verschenen rapport ‘Postpaid Mobile Insight’.'], ['T-Mobile, Vodafone en KPN verliezen in de abonnementsmarkt nog altijd marktaandeel aan meer prijsgerichte providers zoals Telfort (KPN), Tele2, Hollandsnieuwe (Vodafone) en Ziggo. In het eerste kwartaal van 2015 had 41 procent van alle postpaid-klanten een contract bij een zogenoemde no-frills provider, tegen 38 procent in het eerste kwartaal van 2014.'], ['Dezelfde trend is volgens Telecompaper ook zichtbaar in het sim-only segment, waar premiumaanbieders minder marktaandeel hebben dan in de totale postpaid-markt: 41 procent versus 59 procent. Telfort blijft de grootste no-frills provider, hoewel zijn marktaandeel sinds het eerste kwartaal van 2014 met drie procentpunt gedaald is.']]"
"[['Snowflake, een nieuw Big Data-bedrijf van voormalig Microsoft-boegbeeld Bob Muglia, heeft 45 miljoen dollar opgehaald in een financieringsronde onder leiding van Altimeter Capital.'], ['Muglia werkte 23 jaar voor Microsoft, en kwam vorig jaar Snowflake versterken, een bedrijf dat dataopslag en analytics via de cloud aanbiedt. Daarbij gebruikt het databasetaal SQL als lingua franca. Het product kan overweg met gestructureerde en ongestructureerde data.'], ['In totaal is 71 miljoen dollar aan financiering geregeld, onder meer bij Redpoint Ventures, Sutter Hill en Wing VC. Klanten zijn onder meer hotelsite DealBase en The Orchard, onderdeel van Sony.']]"
"[['Booking.com gaat de zogenoemde pariteitsvoorwaarden met alle accommodatiepartners in Europa vanaf 1 juli 2015 aanpassen. Dat is een direct resultaat van de feedback van veel Europese partners.'], ['In de nieuwe bepalingen zal Booking.com afstand doen van de prijs-, beschikbaarheids- en reserveringsvoorwaardenpariteit ten opzichte van andere online reisaanbieders. Dit zorgt voor meer transparantie en concurrentie tussen online reisaanbieders waar consumenten en hoteliers uiteindelijk profijt van hebben, omdat accommodaties wordt aangemoedigd om verschillende prijzen en reserveringsvoorwaarden (bijvoorbeeld gratis annuleren, WiFi, ontbijt) bij verschillende online reisaanbieders aan te bieden.'], ['Booking.com zal naar eigen zeggen blijven vasthouden aan de zogenoemde ‘smalle MBNs (Meest Begunstigde Naties)’ voor prijzen en reserveringsvoorwaarden, zodat hotels dezelfde prijzen en reserveringsvoorwaarden aanbieden op Booking.com en hun eigen website.']]"
"[['Henk Broeders, directievoorzitter van Jaarbeurs, heeft woensdag in het Utrecht Science Park het convenant Startup Utrecht ondertekend. Elf Utrechtse bedrijven en instellingen gaan samenwerken om het startup-ecosysteem in Utrecht te versterken.'], ['De ondertekenaars gaan actief jonge startups aantrekken om het innovatief vermogen van de Utrechtse regio verder uit te bouwen. Zo zullen zij evementen organiseren met investeerders, business angels, startups, co-founders en coders.'], ['Kennisdeling en het creëren van een gezond ondernemersklimaat zijn de belangrijkste speerpunten in het convenant.'], ['Utrecht telt zo’n 400 startups op het gebied van onder meer gezondheid- en medische technologie, cleantech en IT. Universiteit Utrecht en Hogeschool Utrecht stimuleren actief innovatief ondernemerschap. Tot de startups behoort ook de Dutch Game Garden die sinds begin dit jaar werkt vanuit het Beatrix-gebouw van Jaarbeurs.']]"
"[['De adoptie van digitale etherradio (DAB+) in Nederland verloopt helemaal niet zo slecht, in tegenstelling tot wat vaak wordt gesuggereerd. Die conclusie trok onderzoeksbureau GfK woensdag tijdens De Dag van Digitale Radio in Den Haag.'], ['6,2 procent van de verkochte radioproducten heeft reeds de beschikking over digitale radio DAB+. Dat lijkt niet veel, maar vergeleken met de eerste jaren waarin Duitsland (5,2 procent) en Engeland (4,8 procent) over DAB+ konden beschikken, is Nederland volgens GfK zelfs koploper. Het zijn vooral auto’s die DAB+ aan boord hebben, en daarvan werden er dit jaar al 16.000 verkocht.'], ['Voor een groot deel van Nederland is de DAB-dekking inmiddels gerealiseerd. In de Randstad moeten dit najaar de regionale radiozenders te horen zijn via DAB+.'], ['In de afgelopen dagen is er flink wat onrust ontstaan onder de radiostations nu Minister Kamp (EZ) toch weer een nieuwe veiling van de FM frequenties heeft overwogen. Er was juist afgesproken dat de stations hun frequenties zouden kunnen behouden als zij zouden investeren in de digitalisering van de radio om zo het moment te overbruggen waarop het verouderde FM band kan worden afgeschakeld.'], ['DAB+ is ruisvrij en biedt ook uitgebreide datamogelijkheden, maar de adoptie leek minder vlot te verlopen dan gehoopt, met als gevolg dat de FM frequenties weer voor langere tijd zouden moeten worden vergeven. Dit zou de schatkist ook weer vele honderden miljoenen euro’s extra opleveren.'], ['Naar verluidt wilde Kamp zelfs af van de geclausuleerde FM-kavels, die bepalen wat moet worden uitgezonden.'], ['Ook zouden alle eigendomsverhoudingen op de schop moeten, waardoor een grote mediapartij theoretisch vier FM-frequenties in handen zou kunnen krijgen.'], ['Op dit moment zijn zes commerciële bedrijven die gezamenlijk negen landelijke FM-kavels exploiteren. De Telegraaf Media Groep met Sky Radio en Radio Veronica, Talpa met Radio 538 en Slam FM, De Persgroep met Q-Music, RadioCorp met Radio 10 en 100% NL, De FD Groep met BNR Nieuwsradio, en Sublime FM.'], ['Zware financiële verplichtingen komen echter niet goed uit nu de radio steeds meer concurrentie krijgt van streamingdiensten als Spotify, Deezer, Google Music en vanaf volgende week Apple Music.'], ['Of de GfK cijfers het ministerie op andere gedachten zullen brengen is de vraag. Volgens het AD heeft de PvdA in elk geval een stokje gestoken voor de veiling van de FM frequenties. Een ontmoeting tussen de radiostations en minister Kamp afgelopen maandag in Amersfoort is afgeblazen. De minister verwacht voor 3 juli, wanneer het zomerreces begint, de Tweede Kamer een uiteindelijk besluit te kunnen presenteren.'], ['Meer over de toekomst van radio komende zaterdag op Emerce.nl (en nu al in het blad): de grote belofte van internetradio.']]"
"[['Een groep voormalige Amazon werknemers heeft onder de naam Mona Labs een persoonlijke winkelassistent ontwikkeld. Browsen en zoeken behoort volgens het bedrijf tot het verleden.'], ['De oplossing lijkt op Google Now, Microsoft Cortana en Siri, maar richt zich volledig op het online winkelen. Gebruikers moeten vooraf bepaalde voorkeuren aangeven, en worden dan gewaarschuwd als er aanbiedingen zijn. Overigens niet via spraak.'], ['Mona vergaart informatie van ruim honderd webwinkels, onder meer van Amazon, Gilt Groupe, Nordstrom en Barney’s. Het bedrijf rekent over iedere verkoop een commissie.'], ['CEO en medeoprichter Orkun Atik werkte drie jaar voor Amazon, onder meer voor de betaaldienst Local Register. Medeoprichter Nurettin Dag deed voor Amazon de logistiek.'], ['Mona is sinds gisteren beschikbaar als voor iOS.'], ['\n            ']]"
"[['Facebook Messenger is voortaan ook te gebruiken zonder het lidmaatschap van Facebook, althans in Noord Amerika. Het sociale netwerk hoopt daarmee zijn bereik te vergroten.'], ['Hoewel Messenger al meer dan 700 miljoen gebruikers telt, zijn er nog steeds gebruikers die de app mijden omdat ze dan ook lid moeten worden van Facebook. Het alternatief is WhatsApp, maar die applicatie is eigenlijk maar op een mobiele telefoon tegelijk te gebruiken.'], ['Facebook Messenger bestaat al sinds 2011, maar wie de dienst op zijn smartphone wil gebruiken, is aangewezen op de mobiele app.'], ['Met Facebook Messenger wordt geen geld verdiend, in tegenstelling tot WeChat van Tencent Holdings, dat uiteenlopende diensten via zijn chatapp aanbiedt.'], ['Wanneer de veranderingen ook voor Europa gaan gelden, is niet bekend.']]"
"[['Duizenden klanten van ING zouden de afgelopen dagen op phishingsites zijn beland na de ontvangst van een phishingmail. Dat zegt Rik van Duijn, onderzoeker van het Nederlandse beveiligingsbedrijf DearBytes, op basis van logbestanden.'], ['Volgens Van Duijn hebben 14.000 personen de bewuste sites bezocht, is minstens 3.000 keer de gevraagde gegevens zoals wachtwoord, rekeningnummer, geboortedatum, pasnummer en telefoonnummer ingevuld.'], ['De hackers wilden de gebruiker ook nog een Android-app laten installeren, waarmee mobiele TANcodes kunnen worden onderschept. Hoeveel gebruikers die app hebben geinstalleerd is niet bekend, zegt Van Duijn tegenover Security.NL.'], ['Gegevens die mensen op deze phishingsites invullen, worden naar een centrale server doorgestuurd. Van Duijn wist geen toegang tot deze server te krijgen, maar wel tot de logbestanden van de gebruikte phishingsites.']]"
"[['Apple heeft aan de vooravond van de lancering van zijn nieuwe muziekdienst Apple Music een contract getekend met niet minder dan twintigduizend onafhankelijke muzieklabels. Het contract werd gesloten kort nadat Apple besloot om artiesten ook in de proefperiode van luisteraars te vergoeden. '], ['De labels worden vertegenwoordigd door de Beggars Group (onderdeel van Worldwide Independent Network) en digitale rechtenorganisatie Merlin Network. Aan de Beggars Group zijn labels als XL Recordings, 4AD en Rough Trade Records verboden en artiesten als Adele, Radiohead, Arcade Fire en Jack White.'], ['Beggars was naar eigen zeggen ‘zeer verontrust’ over het besluit van Apple om artiesten niet te vergoeden tijdens de proefperiode van drie maanden. Na de open brief van Taylor Swift heeft Apple het beleid aangepast.'], ['Apple Music is vanaf dinsdag 30 juni beschikbaar.']]"
"[['De zorg is nog teveel een speelbal van de technologie. Dat zegt hoogleraar Persuasive Health Technology Lisette van Gemert-Pijnen morgen in haar intreerede aan de Universiteit Twente.'], ['Volgens van Gemert-Pijnen wordt bij het inzetten van zorgtechnologie maar al te vaak voorbijgegaan aan de wensen en mogelijkheden van de gebruikers zelf. Vaak wordt een technologie bedacht door experts, zorgverleners of de industrie. De gebruiker wordt hier niet in betrokken. ‘Er wordt niet vooraf getest en ook niet nadien op goede wijze geëvalueerd.’'], ['In haar pleidooi voor een holistische eHealth aanpak – waarin wordt uitgegaan van de mens en zijn sociale omgeving – geeft van Gemert-Pijnen aan dat eHealth nog onvoldoende benut wordt in Nederland.'], ['Wetenschappelijk onderzoek om zelfzorg en adaptatie aan technologie te bevorderen door middel van technologie die werkt, helpt en rendeert is broodnodig. Technologie evolueert snel, producten verdwijnen snel naar kelders of zolders.']]"
"[['De Store of the Future in het Haagse winkelcentrum New Babylon is gisteren opengegaan. In deze proeftuin van onderzoeksbureau Q&A Research & Consultancy testen retailers en technologiebedrijven laatste innovaties op consumenten.'], ['Deelnemers zijn onder meer HEMA, fonQ.nl, Rivièra Maison, vanHaren en Perrysport. HEMA test onder meer een nieuwe make-up applicatie voor in de winkel. Rivièra Maison heeft een applicatie die klanten waarmee consumenten een foto kunnen maken van hun eigen woonkamer, om die vervolgens virtueel in te richten.'], ['Het ‘innovatielab’ blijft tot 1 augustus volgend jaar zeven dagen per week geopend.']]"
"[['Luchthavens wereldwijd zijn van plan om de komende drie jaar flink te investeren in Internet of Things (IoT). Dit blijkt uit het SITA 2015 Airline IT Trends-onderzoek.'], ['Een grote meerderheid van de luchtvaartmaatschappijen verwacht dat IoT de komende drie jaar veel voordelen gaat bieden en meer dan een derde heeft hier al budget voor uitgetrokken. Het onderzoek toont bovendien aan dat de geplande IoT-investeringen vooral gericht zijn op het inchecken van passagiers en bagage en het ophalen van bagage.'], ['Zestien procent van de respondenten is zelfs van plan om grootschalige IoT-programma’s te lanceren in de komende drie jaar. Daarnaast is 41 procent van plan om te investeren in Research & Development. De luchthavens spelen hiermee in op het grote aantal vliegtuigpassagiers die reizen met een smartphone.'], ['Het inzetten van bakens, sensoren waarmee locatie en andere informatie aan elkaar gekoppeld kunnen worden, heeft prioriteit voor luchtvaartmaatschappijen. Momenteel gebruikt nog maar 9 procent van de luchtvaartmaatschappijen bakens, maar dit zal naar verwachting stijgen naar 44 procent in 2018.'], ['Een ander aspect dat hoog op de agenda staat voor luchtvaartmaatschappijen is het aanbieden van interactieve diensten via mobiele apparaten. Vooral locatiegebaseerde informatie zal centraal staan bij deze diensten. Momenteel biedt 60 procent van de luchtvaartmaatschappijen actuele vluchtinformatie aan passagiers via een smartphone app. In 2018 zal dit naar verwachting stijgen naar 96 procent.']]"
"[['Oracle biedt naar eigen zeggen voortaan een compleet pakket aan clouddiensten. Waar Amazon zich richt op infrastructuur en Salesforce op softwarediensten, biedt het Amerikaanse bedrijf 24 nieuwe diensten aan, van opslag tot databeheer.'], ['Een van de 24 diensten Mobile Cloud Service biedt een volledige ontwikkelomgeving voor Android en iOS. Ontwikkelaars kunnen daarin ook API’s voor data-uitwisseling activeren. Gebruikers hoeven niets te installeren.'], ['Oracle zoekt uitbreiding tegenwoordig vooral in de cloud. Omzet uit traditionele softwarelicenties is in het laatste kwartaal sterk gedaald, maar die van de cloud is 29 procent gestegen. Het bedrijf heeft diverse cloudexperts aangenomen, onder wie Shawn Price (SAP) en Peter Magnisson (Google en SnapChat).'], ['Oracle Cloud Platform heeft inmiddels meer dan 1.800 klanten, waarvan er in het laatste kwartaal 1.419 bijkwamen. Australian Finance Group, Avaya en Calix zijn enkele van de klanten en gebruiken onder meer Database Cloud, Java Cloud, Documents Cloud, Business Intelligence Cloud en Database Backup Service.']]"
"[['Endemol Shine Nederland en Microsoft Advertising gaan internationaal samenwerken bij de ontwikkeling van branded content. Adverteerders krijgen zo meer mogelijkheden op de kanalen en platforms van Microsoft.'], ['Adverteerders kunnen volgens de beide partners onder meer vertrouwen op het grote bereik van MSN – met vijf miljoen unieke bezoekers per maand – en andere kanalen van Microsoft, in combinatie met de creatieve content en concepten van Endemol Shine Nederland.'], ['Het eerste gezamenlijke project van Endemol Shine Nederland en Microsoft is de productie van\xa0 #expressyourself voor Maybelline, naar aanleiding van het 100-jarige bestaan van het cosmeticamerk.'], ['Centraal in dit concept staat de Express Yourself tag: persoonlijke video’s met vijftig vragen aan vrouwelijke influencers, onder wie Danie Bles (styliste/ByDanie), Cynthia Schultz (Miss Lipgloss), Annic van Wonderen (I Love Fashion News) en Debbie Zwiers (Mrs. Beautyscene).']]"
"[['Google, Microsoft, Amazon en anderen zijn het Open Container Project gestart, waardoor applicaties beter op elkaar kunnen worden afgestemd.'], ['Met containers wordt een bepaalde virtualisatie-techniek bedoeld. In de loop der jaren is virtualisatie de technologie gebleken om zo economisch mogelijk om te springen met servers. Daar draaide in het verleden vaak één besturingssysteem op. Voor andere doeleinden kon hij niet worden gebruikt. Met virtualisatie lukt dat wel.'], ['Virtuele servers draaien bij hardware-virtualisatie elk hun eigen kernel. Je kunt echter meer rendement behalen als alle virtuele servers op dezelfde kernel draaien. Door aanpassingen in de kernel zijn de virtuele servers wel volledig van elkaar gescheiden, maar kunnen ze optimaal gebruikmaken van de benodigde hardware. Deze oplossing biedt ook de hoogste snelheden. Binnen deze vorm van virtualisatie heeft het bedrijf Docker inmiddels een enorme populariteit bereikt. Er zijn tot op heden alleen geen standaarden.'], ['Het OCP is volledig onafhankelijk, maar sluit wel aan bij het Docker-formaat.'], ['Andere partijen die meedoen zijn Apcera, Cisco, CoreOS, Docker, EMC, Fujitsu Limited, HP, Huawei, IBM, Intel, Joyent, Linux Foundation, Mesosphere, Microsoft, Pivotal, Rancher Labs, Red Hat, en VMware.']]"
"[['HBO wordt partner van Play van KPN. Dat heeft het telecombedrijf vanochtend aangekondigd op een persconferentie in Amsterdam. KPN wilde nog niet zeggen wat de nieuwe tv-dienst gaat kosten.'], ['Play van KPN is dit najaar beschikbaar voor iedereen met internet, thuis en onderweg. Dat hoeft geen internet van KPN zelf te zijn. De diensten van Play worden allemaal gebundeld in één app voor zowel iOS als Android. Gecombineerd met Google Chromecast kan alle content bovendien op één televisie\xa0worden bekeken.'], ['Naast HBO worden vrijwel alle bekende zenders doorgegeven die ook via de kabel worden aangeboden, de BBC en VRT uitgezonderd. Gebruikers kunnen ook programma’s opnemen en later terugkijken. KPN stelt daarvoor in eerste instantie 200 uur opslagcapaciteit beschikbaar in de cloud. Er komt een maandelijks tarief voor alle content, inclusief HBO en de eigen content die KPN gaat produceren.'], ['KPN zoekt voor de komende maanden 500 toptesters die hun input willen geven op de functionaliteiten en kwaliteiten van Play. Aanmelden voor de testgroep gaat via playvankpn.nl. Afhankelijk van de input wordt ook een startdatum bepaald. De huidige test loopt in elk geval door tot 31 augustus.']]"
"[['China laat de strenge voorschriften die het stelt aan sommige buitenlandse e-commerce bedrijven varen. Zo hoeven bedrijven die zich bezighouden met de verwerking van online data of met handelsdiensten, niet langer een Chinese partner te hebben.'], ['China hoopt zo buitenlandse investeringen aan te moedigen. In hoeverre dat gevolgen heeft voor bestaande Chinese e-commerce spelers is niet duidelijk. Vooral Alibaba en JD.com konden tot nu toe profiteren van allerlei voordelen die buitenlandse partijen niet hadden, zoals extra lage belastingen.'], ['Mogelijk hebben de veranderingen te maken met de teruglopende economie in China, die nog te veel van traditionele handel en industrie afhankelijk is. De beurskoersen in China stonden vorige week na een dramatische handelsweek diep in het rood.']]"
"[['Nederland loopt achter met de snelheid van het mobiele internet. De gemiddelde snelheid bedraagt 5,5 Mbps, lager dan in bijvoorbeeld Slovenië, Oekraïne en Turkije. Het Verenigd Koninkrijk heeft het snelste mobiele internet ter wereld met 20,4 Mbps, zo blijkt uit het State of the Internet Report van Akamai over het eerste kwartaal van 2015.'], ['Akamai verwacht dat Nederlandse gebruikers eisen gaan stellen aan de snelheid van mobiel internet, zeker nu (mobiele) video aan het opkomen is.'], ['Op ander gebied doet Nederland het niet slecht. Nederland staat op de vijfde plaats wereldwijd met een gemiddelde internetsnelheid (via het vaste net) van 15,3 Mbps.'], ['De gemiddelde internetsnelheid steeg in maar liefst 131 landen, waarbij Fiji een toename zag van wel 128 procent naar 6,2 Mbps en Japan een bescheiden toename van 0,4 procent tot 15,2 Mbps.'], ['De gemiddelde wereldwijde pieksnelheid is toegenomen tot 29,1 Mbps. Nederland bekleedt op het gebied van pieksnelheden een dertiende plaats met een gemiddelde pieksnelheid van 61,5 Mbps.'], ['Hoewel het IPv6-protocol veel in het nieuws is en in populariteit toeneemt, is het aantal unieke IPv4-adressen dat Akamai heeft gemeten in het eerste kwartaal van 2015 gestegen met bijna 10 miljoen. Het Verenigd Koninkrijk en Japan lopen voorop. IPv6 groeit met name in Europa. België is hierbij nog steeds de koploper.']]"
"[['IBM heeft dinsdag een ontwikkellab geopend in Groningen om Nederlandse bedrijven bij te staan met technische datagedreven ontwikkelingen. Uiteindelijk moeten er zo’n vierhonderd medewerkers komen.'], ['Het nieuwe centrum is gevestigd in het IBM Services Center aan het Zuiderdiep en biedt onderdak aan teams van de IBM Interactive Experience, ‘het grootste digitale agentschap in de wereld’. De nadruk ligt op gebruikerservaring.'], ['In totaal heeft IBM 25 van dergelijke studio’s in onder meer Atlanta, Austin, Bangalore, Beijing, Boston, Chicago, Dallas, Ehningen, Hursley, Madrid, Melbourne en Toronto. Dit jaar komen er nog eens enkele centra bij.'], ['Op dit moment zijn er zo’n honderd mensen werkzaam. Een van de klanten is supermarkt Jumbo.']]"
"[['Talpa Media verwerft een belang van 50,1 procent in Talpa Germany van Axel Springer SE. Talpa Germany wordt daarmee een volle dochter van Talpa Media.'], ['In december 2014 kocht Talpa Media al 49,9 procent in het toenmalige Schwartzkopff TV, dat bij deze gelegenheid werd omgedoopt in Talpa Germany. Ook verwierf Talpa toen de optie het belang op termijn uit te breiden en die mogelijkheid diende zich nu al aan vanwege de overname van Talpa Media door ITV plc, eerder dit jaar.'], ['Schwartzkopff TV werd in 1993 opgericht en was sinds 1999 een dochterbedrijf van Axel Springer SE. Sinds 2014 opereerde het bedrijf al onder de naam Talpa Germany. Schwartzkopff TV vertegenwoordigde al sinds 2010 de Talpa-formatcatalogus exclusief voor de Duitse markt.'], ['De verkoop van Talpa Germany moet nog worden goedgekeurd door de betreffende mededingingsautoriteiten.']]"
"[['MasterCard heeft Arjan Bol aangesteld als Country Manager van MasterCard Nederland. Bol zal nauw samenwerken met banken, (online) retailers en overige partners.'], ['Bol heeft ruim 18 jaar ervaring in de financiële dienstverlening. Zijn laatste functie was directeur betalen bij ING Nederland waar hij onder andere verantwoordelijk was voor de introductie van het nieuwe pinnen, contactloos betalen en de migratie naar SEPA.'], ['Bol studeerde bouwkunde aan de TU Delft en bedrijfskunde aan de Nyenrode Business Universiteit. Tijdens zijn loopbaan werkte hij in Mexico, Korea, de Filipijnen, Tsjechië en Slowakije.']]"
"[['Roel van den Borne verlaat zijn directiestoel bij Havas Media om CEO van Omnicom Nederland te worden.'], ['Per 1 oktober betrekt hij zijn nieuwe positie. “Zes jaar heb ik het goed gehad bij Havas en alles dat ik wilde doorvoeren met zichtbaar resultaat kunnen doen. Ik wil verder, in een grotere groep met meer zichtbaarheid”, legt Van den Borne aan Emerce uit.'], ['Dat betekende niet per se dat hij Havas Media moest verlaten, op internationaal niveau hadden mogelijkheden kunnen liggen, maar de gelegenheid bij Omnicom diende zich aan. “Ik heb aan alternatieven gedacht, maar de angelsaksische cultuur en snelheid van Omnicom spreken me aan.” De combinatie van zijn kennis, inzicht en managementervaring moet zijn nieuwe werkgever naar het volgende niveau brengen.'], ['“Met mijn achtergrond begrijp\xa0ik hoe onze klanten werken. Daarom focus ik op het businessresultaat van klanten. Een mediabureau moet de verantwoordelijkheid voor het resultaat willen delen. Daar richt ik de organisatie op in en daar selecteer ik mensen op.”'], ['Omnicom Media Group bedient in Nederland klanten als Ziggo, Renault, McDonald’s, Achmea, PlayStation, Efteling en Heinz.']]"
"[['Reclamegigant WPP richt samen met Snapchat en de Daily Mail een contentmarketingbedrijf op: Truffle Pig.\n\nTruffle Pig wordt een bedrijf dat zich specialist in contentplanning, -creatie en productie voor grote merken. Het doel is om via digitale kanalen verhalen te vertellen voor klanten om commerciële doeleinden.'], ['WPP brengt zijn contacten met grote merken met zich mee, Snapchatkennis van korte digitale verhalen en The Daily Mail het bereik op het web. Dat omvat zowel Dailymail.com als de onder studenten populaire lifestyletitel Elite Daily. Daar zullen de contentconcepten worden getest alvorens ze op grotere schaal aan betalende klanten aan te bieden.'], ['Het nieuwe bedrijf wordt gevestigd in New York en gebruikt Snapchats studio’s in Los Angeles.'], ['De bedrijven maakten het initiatief gisteren bekend in Cannes, waar WPP ook een vergelijkbare deal aankondigde met platenmaatschappij KIDinaKORNER.'], ['Foto: Techcrunch (cc)']]"
"[['Bol.com wil zijn omzet binnen twee jaar fors verhogen. Dat heeft CEO Daniel Ropers een dezer dagen benadrukt op de Bernstein Global eCommerce Long View Conference in Londen. De ambities staan los van de fusie tussen Ahold en het Belgische Delhaize, die vanochtend is bevestigd.\n'], ['In het najaar vertelde Ahold nog aan analisten dat extra online investeringen binnen drie jaar tot ruwweg tot een omzetverdubbeling moesten leiden. Het Amerikaanse Internet Retailer suggereert dat nu een verdriedebbeling van de omzet wordt nagestreefd.'], ['Bol.com laat in een reactie weten dat , in tegenstelling tot wat het Amerikaanse Internet Retailer schrijft, ‘tijdens de Londense bijeenkomst alleen is gesproken over de omzetambitie van Ahold online. Er zijn geen specifieke uitspraken gedaan voor de groei van bol.com daarbinnen.” Bol.com vormt niettemin een substantieel deel van de online omzet van Ahold.'], ['Ahold investeert ruim 60 miljoen euro om van bol.com een pan-Europese online retailer te maken. ‘In e-commerce big is beautiful, which is why the big get bigger and better,’ vertelde Ropers aan de Londense toehoorders. Die nog een benadrukte dat Bol.com dagelijks al zo’n 70.000 artikelen verstuurt.'], ['Uit de plannen spreken duidelijk de ambities om met bol.com te concurreren met Amazon en Otto. ‘Retail in Europa verandert’, vertelde Ropers. ‘Bol.com streef naar diversificatie en een netwerk van partners.’'], ['De handel in het aandeel Delhaize werd dinsdag stilgelegd door de Belgische beurswaakhond nadat verschillende media hadden bericht dat de fusie tussen Ahold en Delhaize rond is. Vanochtend is de fusie door beide bedrijven bevestigd.'], ['Ahold krijgt 61 procent van Dehaize in handen. Dick Boer wordt de nieuwe topman, en Frans Muller, de Nederlander die nu Delhaize leidt, mag de integratie van beide bedrijven leiden. Het is nog niet duidelijk waar het nieuwe hoofdkantoor komt. De transactie wordt naar verwachting halverwege 2016 afgerond.'], ['Door de fusie wordt ook de positie van Bol.com verder versterkt. In een persverklaring laat Ahold Delhaize weten dat men de innovatie wil versnellen ‘dankzij gezamenlijke expertise die meer waarde en keuze biedt aan klanten in supermarktformules en op online platforms’.'], ['Om negen uur geven beide bedrijven een nadere toelichting. Er is een speciale website opgetuigd met achtergronden.']]"
"[['Google heeft dinsdag een tweede datacenter in het Belgische Henegouwen geopend, en is van plan om er een derde datacenter aan toe te voegen.\xa0'], ['Het tweede datacenter werd dinsdag in gebruik genomen door minister van Digitale Agenda, Telecom en Post Alexander De Croo en Elio Di Rupo, de burgemeester van Bergen.'], ['Google startte in 2007 met de bouw van zijn eerste datacenter in Saint-Ghislain, nabij Bergen. Dat was zelfs het eerste datacenter van Google buiten de Verenigde Staten en de locatie heeft voor zo’n 900 miljoen euro bijgedragen aan de lokale economie.']]"
"[['Een Zweed die aan de VS is uitgeleverd heeft 57 maanden gevangenisstraf gekregen voor het verspreiden van malware die ruim een half miljoen computers wereldwijd besmette.'], ['Alex Yucel (25) was de man achter Blackshades, een bedrijf dat malware aan een paar duizend klanten verkocht. Met de software Remote Access Tools konden hackers onder meer wachtwoorden onderscheppen en gebruikers via webcams bekijken.'], ['De software is ook op veel computers in Nederland beland. Volgens anti-virusbedrijf Symantec stond Nederland zelfs in de Top 3 van landen met de meeste Blackshades-infecties. Met de malware is zeker 350.000 dollar verdiend.'], ['De Zweed werd in november 2013 in Moldavië gearresteerd en uitgeleverd aan de VS, maar verklaarde in eerste instantie onschuldig te zijn. Er was 17 jaar tegen hem geëist. Hij moet ook nog 200.000 dollar boete betalen.'], ['Behalve Yucel werden nog eens honderd mensen gearresteerd in mei 2014. Zo viel de Nederlandse politie op 34 Nederlandse adressen binnen. Zijn partner Michael Hogue wacht nog op het vonnis.']]"
"[['De makers van een supersmartphone V SQUARED hebben binnen vijf dagen al 1 miljoen dollar opgehaald via Indiegogo. De Androidtelefoon is bedoeld voor zware gebruikers.'], ['Het bedrijf Saygus wil alleen het beste voor zijn gebruikers, dus komt de V SQUARED standaard met 64 GB aan geheugen, een 21 megapixel camera voor 4K-opnamen, een 13 megapixel camera voor HD-selfies, twee sleuven voor SD-kaartjes en audio van Harman Kardon. De Android 5.1 smartphone heeft verder een Snapdragon 801 2.5 GHz processor, plus een 5-inch 1080p LCD scherm.'], ['En wie dit alles per abuis in het toilet laat glijden, hoeft zich geen zorgen te maken: het toestel is ook nog eens waterdicht.'], ['Het probleem zit hem misschien in het merk zelf. Consumenten gaan liever af op bekende merken, al sluit dat het succes van nieuwelingen als OnePlus niet uit.'], ['\n            ']]"
"[['Unilever en Vice sluiten een meerjarige samenwerking, waarbij het mediabedrijf een apart videokanaal opent dat zich specifiek op vrouwen richt.\n\nDe bedrijven maakten de samenwerking gisteren bekend tijdens het Cannes Lions-festival dat nu gaande is in Cannes.'], ['Unilever is de sponsor van het kanaal dat de naam Broadly krijgt. Broadly wordt gemaakt door een team van twintig man. Het richt zich op thema’s die vrouwen bezighouden zoals gezondheid, vrouwen in conflictgebieden en op het werk. Dat leidt tot dagelijkse items en, met een lagere frequentie, documentaires over zaken als politiek, cultuur, sex en mode.'], ['De producent zal vermoedelijk, zeker in eerste instantie, de merken Dove en TRESemmé onder de aandacht brengen.'], ['De video’s worden uitgezonden op Vice.com, YouTube en Snapchat.'], ['Met de samenwerking met Unilever verbreedt Vice ook zijn bereik onder een publiek dat het standaard niet direct tot zijn primaire doelgroep rekent.'], ['Tijdens The Next Web legde Mark Chalmers van het mediabedrijf uit hoe hij samenwerkt met adverteerders. Dat is een wezenlijk andere manier dan hoe uitgevers werken. “Wij helpen merken niet om reclame te zenden, maar om met communicatie merkwaarden uit te wisselen.”'], ['Foto: Pedro Simoes (cc)']]"
"[['De afhaalpunten in Londense metrostations van supermarkten Tesco en Sainsbury’s worden wegens gebrek aan belangstelling na anderhalf jaar alweer opgeheven.'], ['Tesco had bij wijze van proef een boodschappenbus bij een stuk of tien metrostations neergezet, waar klanten aan het einde van de werkdag online bestelde boodschappen konden ophalen, inclusief gekoelde waren. Ook Sainsbury’s had zich bij het experiment aangesloten. De belangstelling is, op enkele locaties na, minimaal gebleken.'], ['Sainsbury’s wil zich daarom weer meer gaan richten op het ophalen van bestellingen in de winkel. Dat kan nu in twintig vestigingen.'], ['Supermarkten Asda, Waitrose en Ocad blijven voorlopig wel met ophaalpunten bij metrostations.']]"
"[['Google heeft zojuist een gratis muziekdienst gelanceerd, een week voordat Apple zijn eigen muziekdienst begint.'], ['Google Play Music bestaat weliswaar al twee jaar, maar naast de betaalde versie van 9,99 dollar per maand is er nu een gratis versie. Het gaat daarbij vooral om een radiodienst, waarbij gebruikers artiesten en genres kunnen selecteren. Voor de samenstelling heeft Google experts aangetrokken.'], ['Voor het einde van de week zal deze dienst ook beschikbaar zijn via Android en iOS, zij het voorlopig uitsluitend in de VS.'], ['Net als bij Spotify wordt de dienst betaald uit reclames en zullen niet alle titels uit de catalogus beschikbaar zijn. Het is niet bekend hoeveel abonnees de betaalde versie van Google Play Music heeft.'], ['Apple Music gaat op 30 juni van start en kost 9,99 dollar per maand. Wel kunnen luisteraars drie maanden gratis luisteren. Aanvankelijk wilde Apple artiesten geen vergoeding betalen voor de periode dat gebruikers de dienst gratis mogen uitproberen, maar toen Taylor Swift bekend maakte dat zij haar laatste album 1989 niet ter beschikking zou stellen, ging Apple alsnog door de knieën.'], ['Apple Music komt volgende week beschikbaar via updates voor iOS en iTunes software voor Windows en Mac. Dan ook begint Apple met zijn deels gepresenteerde 24/7 radiostation vanuit Londen, New York en Los Angeles.'], ['\xa0']]"
"[['Alibaba verkoopt zijn Amerikaanse dochter 11 Main voor een onbekend bedrag aan OpenSky. De Chinese e-commercegigant krijgt daarmee een belang van 37,6 procent in het Newyorkse internetbedrijf.'], ['11 Main, een soort kruising tussen Etsy en Amazon, is nog geen jaar in de lucht geweest, maar is geen succes geworden. Analisten zagen de marktplaats als een poging van Alibaba om voorzichtig de Amerikaanse markt te verkennen. Aanvankelijk was de site zelfs alleen toegankelijk voor genodigden. Diverse aanbieders als meubelverkoper Lishu Rodriguez en Joel Young trokken zich al snel weer terug.\xa0Rodriguez vond de site ‘bijna amateuristisch’.'], ['Of de verkoop betekent dat Alibaba afziet van verdere Amerikaanse plannen is niet bekend. Algemeen werd aangenomen dat na de Amerikaanse beursgang in september 2014 Alibaba zich nadrukkelijker zou gaan manifesteren op de Amerikaanse markt.']]"
"[['Na een eigen online radiostation komt deejay Ferry Maat nu ook met diverse apps. Maat heeft dit jaar zijn eigen online radiozender Soulshow gelanceerd, waar hij elke donderdagavond een nieuwe Soulshow ten gehore brengt.'], ['Op dit moment heeft Soulshow Radio per dag ongeveer 2500-3000 luisteraars.'], ['Vandaag is een eerste mobiele app gelanceerd, inclusief de jingle van Wolfman Jack, die Maat destijds gebruikte voor zijn radioprogramma.'], ['In het juninummer van Emerce staat een verhaal over de toekomst van internetradio.'], ['\xa0']]"
"[['Het hoge aantal appupdates heeft een strategische functie. Dat constateren onderzoekers uit Italië en het Verenigd Koninkrijk. Door met enige regelmaat updates uit te brengen, wordt de nieuwsgierigheid van gebruikers geprikkeld en wordt de app weer (even) gebruikt of in elk geval onder de aandacht gebracht.'], ['De onderzoekers keken naar duizend apps in iTunes en Google Play winkels in Europa gedurende zes maanden (pdf). Wat opviel was dat updates vooral verschenen als de app niet meer vaak werd gebruikt. De toevoegingen of verbeteringen waren vaak zo miniem dat de ontwikkelaar ze ook in een grotere update had kunnen stoppen. Dat gebeurt echter maar zelden.'], ['In Google Play krijgen apps soms iedere maand een update, bij Apple was het gemiddelde 59 dagen.'], ['Door de enorme concurrentie is het al moeilijk om aandacht te trekken, de meeste apps uit de Top 1000 zijn immers gratis. In totaal zijn er 3 miljoen apps voor iOS en Android. Gebruikers verwijderen ook vaak weer apps van hun toestel. Updates moeten vaak nog handmatig worden geïnstalleerd, waardoor de app weer even de aandacht van de gebruiker krijgt.']]"
"[['Technologiebedrijf Smartclip brengt een systeem op de markt waarmee adverteerder op een soort internetveiling real time reclameruimte op televisie kunnen inkopen. De techniek loopt vooruit op de nog kleine vraag van de markt.\n\nBijna een jaar nadat Smartclip zijn real time programmatic buying-systeem op vakbeurs Dmexco demonstreerde, brengen de Duitsers het naar de markt. In jargon wordt dit ook wel ‘addressable tv’ genoemd. Het werkt enkel op televisies die met internet zijn verbonden en Hbbtv ondersteunen.'], ['De techniek achter dit reclamesysteem is al jaren bekend op internet. Een uitgever stelt reclameruimte op zijn site beschikbaar op een open marktplaats, adverteerders bieden op beschikbare posities die passen bij hun doelgroep en wie wint mag de commercial plaatsen. De data over de doelgroep is bekend via cookies, en daarmee surfgedrag, van de consument.'], ['Smartclip is een van de partijen die probeert programmatic buying ook naar televisie te brengen. De dynamiek is daar echter anders dan op het web. Anders dan bij een tv is het niet één persoon die het apparaat bedient, maar vaak meerdere personen in een huishouden. Daarnaast moet de IT van de zenders real time bidding ondersteunen, wat meestal niet het geval is. De inventory is daarom klein en het is de vraag hoe happig zenders erop zijn om de exploitatie van hun reclameruimte aan derde partijen uit te besteden.'], ['De Duitsers zijn niet scheutig met details: ‘Het aantal kleine en grote zenders die Addressable TV ondersteunt loopt in de dubbele cijfers.” En: “Enkele grote adverteerders gebruiken het op verschillende zenders in Europa.”'], ['CTO Ricky McClellen zei vorig jaar tegen Emerce dat hij Addressable TV rond deze periode in Nederland, Scandinavië en Spanje wilde gaan uitrollen.'], ['*) Zie ook: ‘Persoonlijke tv-reclame nog ver weg’, Emerce Magazine – november 2014'], ['Foto: Don O’Brien (cc)']]"
"[['De Universiteit van Amsterdam (UvA) en Qualcomm Technologies (QTI) starten een gezamenlijk onderzoekslab. Daar zal onderzoek gedaan worden naar geavanceerde machine learning-technieken voor de verwerking van sensorische data, waaronder beeldherkenning op mobiele en ingebouwde systemen.'], ['Na de overname van het UvA-spin-off Euvision door QTI september vorig jaar, hebben er gesprekken plaatsgevonden tussen de UvA en QTI over mogelijke onderzoekssamenwerking.'], ['Dit heeft geresulteerd in het gezamenlijke onderzoekslab, dat onderdeel wordt van het Instituut voor Informatica (IvI) van de UvA, op Amsterdam Science Park.'], ['De overeenkomst is voor vijf jaar gesloten en biedt ruimte aan zo’n 15 tot 20 onderzoekers.']]"
"[['Energieveilingen mogen de prijzen niet langer kunstmatig hoog houden. De Autoriteit Consument & Markt (ACM) heeft gevraagd energieveilingen die met een referentieprijs werken hun veilingproces\xa0 aan te passen.'], ['Ze moeten voortaan ook biedingen onder de referentieprijs toelaten. In feite mogen de veilingen dus geen minimumprijs meer vaststellen omdat consumenten hierdoor benadeeld worden. Ze kunnen immers niet automatisch voor de laagste prijs kiezen. Klanten krijgen voortaan ook meer informatie over het veilingproces en de manier waarop de prijzen tot stand komen.'], ['Er zijn geen boetes opgelegd. Vanuit het oogpunt van mededinging is het werken met een referentieprijs alleen verboden als dit de concurrentie merkbaar beïnvloedt. Uit het onderzoek van ACM blijkt echter niet dat dit hier het geval was. Energieveilingen bedienen slechts een klein deel van de energiemarkt en consumenten zijn voor een goedkoop aanbod niet afhankelijk van energieveilingen.']]"
"[['Het YouTube-netwerk van RTL Nederland heeft twaalf nieuwe talenten gecontracteerd. Het bereik groeit met een kwart tot veertig miljoen views.\n\nNamen als NiazTube, Puna, Ballinnn en ZwareJongenZ zijn de nieuwe partners van het multichannel network van RTL. In totaal tekende het mediabedrijf afgelopen maanden twaalf nieuwe talenten met een gezamenlijk bereik van tien miljoen views per maand. '], ['Het gaat om een mix van bekende verschijningen van YouTube, bekenden van Facebook en nieuwe talent dat nog geen eigen kanaal heeft. RTL MCN sloot contracten die in duur variëren van een half tot twee jaar. '], ['“Zij zijn allen expert op een bepaald gebied. Onze centrale thema’s zijn Muziek, Fashion, Fun & Entertainment, Urban Lifestyle en Fit & Food. Een aantal van hen is al groot en anderen zijn talenten die we zelf groot kunnen maken door hen te begeleiden”, aldus de manager van RTL MCN Erik Kepper.'], ['Vergeleken bij andere MCN’s bieden Kepper en zijn team perfect partnersupport. “We hebben SEO-specialisten, een talent academy en bieden workshops en faciliteiten om betere producties te leren maken. En we kunnen helpen door de sale te professionaliseren.”'], ['RTL MCN doet in feite hetzelfde als wat een tv-zender doet. Het verzamelt kwalitatief goede producties en bundelt die richting de adverteerdersmarkt. De publicatie gaat echter niet via een beeldbuis in een huiskamer maar via YouTube. “We hebben salesrechten van YouTube en hebben de expertise in huis om goede sponsordeals te sluiten. We weten vanuit de tv-wereld hoe je merken moet koppelen aan een fanbase.” Een derde element van exploitatie is programmatic selling via SpotXchange. '], ['RTL heeft zelf ook al tientallen eigen kanalen op YouTube. De vloggers zijn daar een aanvulling op. '], ['Kepper is nog op zoek naar sterke partners en influentials om aan zich te binden. Met hen zullen eigen wegproducties worden gemaakt die mogelijk een overloop hebben naar televisie. “Er zijn een aantal genres waarin we weinig videoaanbod hebben maar  wel met een potentieel groot bereik. Dat zien we aan ervaringen in Amerika. Die ontwikkelen we zelf en slaan mogelijk de brug tussen web en televisie.”']]"
"[['VUB en ULB, de twee belangrijkste academische instituten van Brussel, willen een nieuw Science & Technology Park vestigen met een Engineering & ICT Center en een Library & Learning Center. Daarnaast moet het een kenniscentrum worden wetenschap en technologie.'], ['Het Library & Learning Center (L&LC) zal worden ondersteund door Proximus. Dit moet een ‘levend laboratorium’ worden waar studenten maximaal voorbereid worden op hun taak in de maatschappij van de toekomst.'], ['Proximus zal ICT-infrastructuur, apparatuur en connectiviteit leveren aan het Science and Technology Park, maar ook andere technologiebedrijven mogen meedoen.']]"
"[['Je kunt eindelijk weer een Kodak cadeau doen, maar dan geen fotocamera of printer. Kodak heeft een eerste smartphone op de markt gebracht, die ook in Nederland te koop is. '], ['De IM5 draait onder Android 4.4, heeft een 5 inch scherm met een resolutie van 1280×720 pixels, en een 13-megapixelcamera. Het opslaggeheugen kun je met micro-SD kaartjes uitbreiden.'], ['Of er veel belangstelling zal zijn voor dit midrange-toestel is de vraag. Afgezien van extra grote iconen voor de basisfuncties van het toestel, en een aparte app-winkel, is de smartphone niet erg onderscheidend. Daar staat wel een vriendelijke prijs tegenover: 280 euro.']]"
"[['Nederland staat op de vierde plaats van landen die botnetverkeer genereren en op de derde plaats in Europa. Dat schrijft netwerkleverancier Level 3 in een recent rapport. Nederland heeft die twijfelachtige eer te danken aan de robuuste internet infrastructuur. '], ['Botnets zijn nog altijd big business. Toegang tot een botnet, dat bijvoorbeeld spam kan versturen of malware kan verspreiden, kost gemiddeld 190 dollar per maand. In 2013 betaalde je nog 20 dollar. In Europa zijn de prijzen minder scherp gestegen, maar ook in Engeland kost een netwerk van duizend botnetservers 120 dollar.'], ['Operationeel zijn er weinig kosten verbonden aan botnets, die je rustig even kunt uitzetten in afwachting van betere tijden. Binnen enkele uren zijn ze weer actief. De gemiddelde levensduur van een botnet is nu 38 dagen.'], ['Er lijken voorzichtig successen te worden geboekt in de strijd tegen botnets. Een forse daling werd geconstateerd in maart, mede dankzij de waakzaamheid van de beveiligingsindustrie, die steeds betere threat intelligence ontwikkelt. Het aantal slachtoffers per server is zelfs aanzienlijk gedaald.'], ['Een succesvolle methode heet mitigatie, een set van maatregelen om DDoS-aanvallen te weerstaan\u200b\u200b. Dat gebeurt met inzet van meerdere apparaten, die elk een specifieke functie hebben om een of meer typen aanvallen te blokkeren.'], ['Maar de overlast is nog niet verdwenen. De meeste botnets bevinden zich in China. De VS staan op de tweede plaats en Noorwegen was recentelijk goed voor een derde plaats met 213.000 zogenoemde zombies.'], ['Nederland scoort ook hoog, en eigenlijk geldt dat voor alle landen met een goede internet infrastructuur. Level 3 constateert (pdf) wel een verschuiving van malware naar de cloud. De cloudindustrie kijkt nog te weinig kritisch naar hun klanten.']]"
"[['De Britse waakhond Competition and Markets Authority (CMA) stelt een onderzoek in naar negatieve online recensies, waarvan het vermoeden bestaat dat die door concurrenten zijn geplaatst.'], ['Daarnaast zal worden onderzocht of sites als TripAdvisor wel voldoende stappen ondernemen tegen nep-recensies.'], ['Diverse bedrijven, met name hotels, hebben duidelijk te lijden onder negatieve recensies, maar vermoed wordt dat concurrenten proberen de publieke opinie te beïnvloeden en daar ook geld voor over hebben.'], ['Inmiddels heeft Amazon besloten om machine learning in te zetten om het aantal sterren bij recensies beter te kunnen bepalen. De punten worden niet meer automatisch opgeteld, nieuwe recensies en recensies van geverifieerde kopers worden zwaarder gewogen. Het aantal sterren bij Amazon is op dit moment te makkelijk te beïnvloeden.']]"
"[['Mobiel maakt nu meer dan 20 procent uit van de bestedingen aan geautomatiseerde advertentieverkoop. Dat concludeert het bedrijf Rubicon Project op basis van gegevens van zijn eigen platform.'], ['Rubicon Project was een van de eerste bedrijven die geautomatiseerde verkoop van mobiele advertenties aanboden.'], ['Programmatic advertising, inclusief mobiele advertenties, zal eind volgend jaar een omvang hebben bereikt van 20 miljard dollar, volgens cijfers van eMarketer. Dat is bijna twee keer zoveel als vorig jaar. Het mobiele deel gaat vermoedelijk dit jaar dat van de desktop passeren.']]"
"[['Nu.nl heeft samen met TNO een nieuwe functionaliteit ontwikkeld, waarbij artikelen aangeboden worden die gebruikers sinds het laatste bezoek gemist hebben. Het artikelaanbod is gebaseerd op het huidige bezoekgedrag.'], ['Op deze manier probeert NU.nl het nieuwsaanbod naar eigen zeggen interessanter en persoonlijker te maken. Veel artikelen worden niet gelezen omdat ze alweer snel van de voorpagina verdwijnen.'], ['De Sanoma-dochter is inmiddels een test begonnen op de mobiele site. Via de app is de test niet mogelijk. Ook moeten cookies worden verwijderd.']]"
"[['Jumbo is Albert Heijn voorbij gestreefd met zelfscan appararuur. Dat blijkt uit een onderzoek van Distrifood onder een twintigtal supermarktformules. Twee jaar geleden was Albert Heijn nog met grote afstand de nummer 1 in zelfscan.'], ['Dank zij de ombouw van talloze C1000-winkels had het Veghelse bedrijf begin deze week 214 supermarkten waar klanten met een scanner door de winkel gaan.'], ['Bij een meting van Distrifood in maart 2013 waren er negen supermarktketens met zelfscan, die in totaal 271 winkels hadden waar de technologie werd toegepast. Momenteel zijn dit er 597.']]"
"[['“We kunnen niet wachten”, klonk het bijna wanhopig uit de zaal, gisteren tijdens het tweedaagse congres Gaming in Holland in Amsterdam, waar momenteel de crème de la crème op het gebied van online gokken in Europa bij elkaar is. De frustratie over het uitstel van de implementatie van de Nederlandse online gokwetgeving is duidelijk merkbaar.'], ['Die wetgeving zal niet eerder dan in 2017 in werking treden, twee jaar later dan gepland, en zelfs dat is niet zeker. De Tweede Kamer blijft verdeeld over de vraag wie op de Nederlandse gokmarkt mag opereren en onder welke voorwaarden. Zelfs de coalitiepartijen zitten niet op één lijn: de PvdA ziet nog altijd bezwaren op het gebied van gokverslaving.'], ['Ook goede doelen hebben zo hun twijfels. Zij krijgen jaarlijks 750 miljoen euro van loterijen en vrezen dat dat bedrag omlaag gaat als puur commerciële spelers op de markt worden toegelaten. Het Goede Doelen Platform verwijst naar Denemarken, waar monopolist Danske Spil twintig procent van zijn inkomsten zou hebben ingeleverd.'], ['De Nederlandse loterijen – Staatsloterij en Postcode Loterij – wilden gisteren niet al te veel kwijt over wat zij aan plannen voor online gokken hebben klaarliggen. Ook zij zullen de markt voor bijvoorbeeld online poker moeten betreden, en het is niet duidelijk of dat op kleine of grote schaal gaat gebeuren.'], ['Een scenario zoals dat zich in Denemarken heeft voltrokken, hoeft in Nederland niet gevreesd te worden, aldus directeur Morten Rønde van de Danish Online Gambling Association, die ontkende dat de goededoelenafdracht van de Deense loterij met twintig procent zou zijn gedaald. Tussen 2012 en 2014 gaat het om een daling van hooguit zes procent.'], ['“Denemarken heeft bewust gekozen voor een loterijmonopolie, terwijl in landen met meerdere loterijen de inkomsten alleen maar zijn gestegen sinds de legalisering van het online gokken. Dankske Spil heeft zijn marketing eenzijdig gericht op online gokken, en zo spelers in de handen van concurrenten gedreven.” Met andere woorden: De loterijen zullen hun traditionele activiteiten niet moeten verwaarlozen.'], ['“Laat duidelijk zijn dat we niets liever doen dan een legaal aanbod bieden voor circa 1 miljoen Nederlanders die nu bij buitenlandse partijen gokken”, benadrukte Dennis van Breemen, programmamanager Modernisering Kansspelen van het Ministerie van Veiligheid en Justitie. “Maar ik ben helaas geen politicus. En zelfs wanneer men het snel eens wordt, hebben wij tijd nodig om de wetgeving aan te passen.”'], ['Onderzoekers Simon Holliday en David Henwood van H2 Gambling Capital hadden in elk geval goed nieuws voor het ministerie. Als gevolg van strengere boetes, zijn illegale aanbieders hun marketingactiviteiten flink aan het terugschalen. Dat kan een tijdelijke inzinking betekenen voor de (nu nog grotendeels illegale) online gokbranche.'], ['Daarna wordt het alsmaar beter. In het eerste jaar na de regulering zal de Nederlandse online gokmarkt een omvang hebben bereikt van 178 miljoen euro en daarna met 17,9 procent per jaar groeien tot 344 miljoen in 2021. Online sportweddenschappen zorgen voor de meeste geldstromen.']]"
"[['De Europese Raad wil nog deze maand een akkoord bereiken over het invoeren van nieuwe wetgeving op het gebied van netneutraliteit en roaming. Dat blijkt uit een verslag van het Nederlandse Ministerie van Economische Zaken.'], ['Wellicht lukt het nog net om aanstaande maandag een volgende zogenoemde triloog te organiseren tussen de Europese Raad, het Europees Parlement en Europese Commissie over dit onderwerp.'], ['Op het moment is er een meerderheid voor het afschaffen van roamingtarieven per 15 december 2017. Daarbij benadrukken veel lidstaten dat het afschaffen van roamingtoeslagen er niet toe mag leiden dat telecombedrijven zelf moeten opdraaien voor de kosten. Dit gevaar dreigt met name voor lidstaten die al lage binnenlandse tarieven hebben.'], ['Nederland steunt het roamingvoorstel, maar wijkt wel af van het meerderheidsstandpunt inzake netneutraliteit. Ons land hanteert de meest strikte vorm van netneutraliteit, maar de Raad wil landen wel de mogelijkheid bieden om op te treden tegen grootschalige prijsdiscriminatie, positief of negatief.']]"
"[['Noord-Korea heeft de toegang tot Instagram tijdelijk geblokkeerd, nadat een foto van een brand in een van de bekendste hotels via het internet was verspreid. Gisteren kregen in dat land verblijvende buitenlanders een mededeling dat Instagram niet kan worden gebruikt.'], ['Hoewel een maar een deel van de 25 miljoen inwoners toegang heeft tot internet, is mobiel internetten via het mobiele netwerk voor buitenlanders sinds twee jaar mogelijk. De vraag is of dat zo blijft.'], ['Het land heeft geprobeerd om foto’s van brand van het Koryo Hotel op 11 juni tegen te houden door het mobiele internet tijdelijk uit te schakelen. De brand is tot op heden niet gemeld in de lokale kranten omdat het als overheidsfalen kan worden uitgelegd.'], ['Zuid-Korea blokkeert overigens alle websites van Noord Korea, bang dat propaganda wordt verspreid.'], ['Astrelok / Shutterstock.com']]"
"[['Klanten van bol.com krijgen een nieuwe, snellere logistieke optie: vandaag bestellen, vandaag ontvangen. De webshop werkt hiervoor samen met Albert Heijn, waar de bestellingen kunnen afgehaald.\n\nTot vandaag deed bol.com niet mee aan de rage onder webwinkels om same day deliveries mogelijk te maken. Het is te duur en daarom is wordt het ook weinig gebruikt. Met ‘Vandaag Ophalen’ wil het bedrijf daar verandering in brengen.'], ['Bestellingen die voor twaalf uur in de middag worden geplaatst, kunnen uiterlijk om vijf uur in de middag worden opgehaald bij een van de tweehonderd geselecteerde AH-filialen. Qua dekking omvat dat de hele Randstad, de grote plaatsen in het noorden en zuiden van het land en Antwerpen en omgeving. Dat is ongeveer de helft van het klantenbestand.'], ['De bezorgkosten: twee euro tijdens de introductieperiode en vanaf september vijf euro.'], ['“We kunnen alle producten leveren die we op voorraad hebben. Dat omvat dus ook de voorraden van de Plaza-partners die Logistiek van bol.com gebruiken”, zegt marketingdirecteur Michel Schaeffer. “De orders worden vanuit het magazijn van Docdata met busjes naar de afhaalpunten van Albert Heijn gebracht.” De logistieke stroom staat daarmee los van die van de supermarkt.'], ['Tot vandaag konden orders tot elf uur ‘s avonds worden geplaatst en de dag erna geleverd.'], ['Schaeffer: “Dit voorziet in een behoefte omdat het weer een barriere wegneemt voor online bestellen.”']]"
"[['Het verzet tegen ad blockers, browserextensies die advertenties tegenhouden, gaat een volgende fase in. Een voormalige Google manager heeft 10 miljoen dollar opgehaald voor een nieuwe aanpak van ad blockers.'], ['Google zegt dat het zo’n 6 miljard dollar per jaar verliest aan advertentieblokkers, ondanks het feit dat het miljoenen dollars betaalt om op een ‘witte lijst’ van sommige ad blockers te komen. Die laten de advertenties dan wel door, maar stellen daaraan strenge voorwaarden.'], ['Ben Barokas kwam in 2011 bij Google terecht toen zijn advertentiebedrijf Admeld voor 400 miljoen dollar werd overgenomen. Recentelijk haalde hij 10 miljoen dollar op voor zijn nieuwe bedrijf Sourcepoint.'], ['Barokas zegt dat hij vaak werd benaderd door uitgevers toen hij nog bij Google werkte, met het dringende verzoek om het ad blocker-probleem op te lossen. Google had immers zijn eigen browser Chrome en men ging er van uit dat die het gebruik van ad blockers wel zou kunnen verbieden.'], ['Er zijn anti ad blockers op de markt, maar die leveren volgens Barokas onbevredigende resultaten op. Sourcepoint zorgt er voor dat de bezoeker een mededeling te zien krijgt zodra een ad blocker wordt gedetecteerd: ‘Advertenties betalen onze content, zou je die niet willen toelaten?’. Barokas denkt dat de dialoog met gebruikers nog altijd de beste optie is. Een handvol sites gebruikt de technologie inmiddels.'], ['Barokas is een fel tegenstander van witte lijsten. Hij vind dat afspersing. ‘Het is niet eerlijk, ook al is ad blocking in veel landen legaal.’'], ['Barokas gaat de strijd niet in zijn eentje aan. In het bestuur van zijn bedrijf zitten onder meer AppNexus CTO Geir Magnusson en een voormalige COO van LiveRail (tegenwoordig van Facebook). Geld komt van investeerders als Spark Capital, Foundry Group, Greycroft en Accel Partners Europe.'], ['\xa0']]"
"[['LinkedIn werkt aan twee nieuwe apps, Groups en LookUp. De eerste waarschuwt gebruikers als er berichten zijn geplaatst in de groep waarop zij geabonneerd zijn, de tweede vindt informatie over collega’s binnen het bedrijf.'], ['Ook werkt LinkedIn volgens The Wall Street Journal aan een nieuw berichtensysteem.'], ['Ongeveer de helft van al het verkeer van LinkedIn komt van mobiele telefoons en apps geven snel toegang tot specifieke diensten. Op dit moment brengen gebruikers maar weinig tijd door in de LinkedIn-app, gemiddeld nog geen minuut per dag. Het bedrijf\xa0lanceerde afgelopen week ook een nieuwe versie van zijn nieuwsapp Pulse.'], ['Het is niet duidelijk wanneer de nieuwe apps gaan verschijnen.']]"
"[['Exact gaat de Franse markt op met Exact Online, het boekhoudpakket voor het MKB. Accountant Small Business Act (SBA) zal als lokale partner optreden.'], ['Frankrijk herbergt drie miljoen kleine en middelgrote ondernemingen, waaronder veel bedrijven die de financiële armslag missen om vooraf hoge investeringen in automatisering door te voeren. Partner SBA richt zich al sterk op het MKB.'], ['Exact Online wordt momenteel door 200.000 bedrijven wereldwijd gebruikt, met een jaarlijkse groei van 45 procent.']]"
"[['Rituals Cosmetics heeft zijn contract met Arvato uitgebreid om ook de Europese fulfillment van de online bestellingen af te handelen.\n\nDat contract is ondertussen al maanden oud, maar afgelopen week bevestigden de partijen die pas formeel. '], ['Vanuit het warehouse in Venray worden 23 Europese landen beleverd voor klanten die cosmetica kopen. Daarnaast verzorgt Arvato ook de belletjes naar de callcenters in Hannover en Venlo.'], ['De dienstverlener is ook technisch in staat om de fulfillment te doen voor de Amerikaanse online shop van Rituals. ']]"
"[['Onderzoekers van iMinds-KU Leuven hebben een nieuw soort zoekmachine voor digitale videoarchieven ontwikkeld. AXES kan personen en voorwerpen in een video herkennen en de gebruikers naar het juiste fragment leiden. Bovendien is de zoekmachine volledig zelflerend. '], ['Het systeem kan gebouwen, locaties, gezichten, voorwerpen en gebeurtenissen in videomateriaal automatisch herkennen. Daarnaast heeft men spraakherkenningstechnologie geïntegreerd, waardoor gebruikers ook kunnen zoeken op basis van gesproken woorden in de videofragmenten.'], ['Die werkwijze verschilt volgens iMinds in hoge mate van die van bestaande zoekmachines. Momenteel moet videomateriaal vooraf worden getagd voordat het doorzoekbaar wordt. Nadat de zoekresultaten worden weergegeven, is er opnieuw een handmatige ingreep nodig om de geselecteerde video’s door te spoelen en het juiste fragment te vinden.'], ['AXES is bestemd voor mediaprofessionals, journalisten, onderzoekers en consumenten. Voor elk van die gebruikersgroepen is een interface ontwikkeld die specifiek op hun vereisten is afgestemd. Het zelflerende vermogen van het systeem speelt daarbij een sleutelrol, zeggen de onderzoekers. Wanneer gebruikers een zoekactie zoals ‘bril met hoornen montuur’ invoeren, raadpleegt de tool het internet om na te gaan wat er bedoeld wordt.'], ['Het AXES-consortium stelt de technologie grotendeels beschikbaar als opensourcesoftware.']]"
"[['In Rotterdam liggen veel kansen en mogelijkheden op het gebied van Serious Gaming, games gericht op leren en kennisontwikkeling. Dat blijkt uit onderzoek van de Erasmus Universiteit, de Hogeschool Rotterdam en ELM Concepts in opdracht van Rotterdam Media Commission.'], ['De bedrijfstak serious gaming heeft potentie om andere economische sectoren (zoals de Rotterdamse haven) structureel te stimuleren en innoveren. Ook blijkt dat serious gaming in maatschappelijk opzicht een belangrijke rol kan vervullen.'], ['Rotterdam heeft een concentratie van ontwikkelaars in de nieuwe bedrijfstak serious gaming. Het\xa0biedt mogelijkheden om sterke clusters, zoals het havenindustriële complex (inclusief logistiek en petrochemie), de tuinbouw en de sector water en delta te vernieuwen. Ook de medische cluster in Rotterdam zou kunnen aansluiten.'], ['In maatschappelijk opzicht kan serious gaming in de stad\xa0ook een belangrijke rol vervullen, bijvoorbeeld in het onderwijs. De regio kent een hoge schooluitval. Serious gaming kan bijdragen aan het terugdringen hiervan.'], ['Wel is een ontwikkelingsprogramma nodig, waarin de sector zelf, overheid, kennisinstellingen en sterke Rotterdamse sectoren samenwerken. Met aandacht voor zowel financiering en businessontwikkeling, als technologieontwikkeling en innovatie.']]"
"[['Twitter had al een koopknop, maar daar komt nu de mogelijkheid bij om relevante productinformatie in de vorm van tweets, foto’s of video’s op een aparte pagina te bekijken. De artikelen kunnen ook meteen worden gekocht.\n'], ['Een aantal ‘curatoren’ – veelal bekende Twitter-gebruikers – mag daarnaast eigen verzamelingen samenstellen, waarmee Twitter een soort Pinterest wordt. Een voorbeeld is een verzameling artikelen van Demi Lovato. Deze collecties zijn zowel in de apps als op het web te bekijken.'], ['Het gaat nog om een experiment en Twitter begint met een klein aantal producten. Ook wordt het aantal visuele ervaringen nog verder uitgebreid.']]"
"[['Het aantal abonnees in Nederland gaat volgend jaar over de grens van de 1 miljoen heen. Een slimme rekensom van een financieel analist laat zien dat de videodienst over vijf jaar piekt met anderhalf miljoen abonnees. Veel meer zit er hier niet in.\n\nNederland is volgens Edward Hoofnagle een van de twee dozijn belangrijke landen voor Netflix. Deze landen buiten Amerika, waaronder Japan, Duitsland, Engeland, Frankrijk en Rusland, hebben de voldoende inwoners en breedbandpenetratie om de groei van de online videotheek te kunnen dragen. '], ['Op Seekingalpha rekent hij voor dat het bedrijf in Nederland dit jaar eindigt met 940.000 abonnees. Het jaar 2016 wordt het eerste jaar waarin meer dan een miljoen huishoudend bijna een tientje per maand betalen om onbeperkt te grasduinen en snoepen uit het video-aabod. '], ['Volgens Hoofnagles rekensom heeft Netflix over vijf jaar, in 2020, iets meer dan anderhalf miljoen abonnees. Daarmee lijkt de grootste groei er hier ook wel uit te zijn. Althans, bij het huidige verdienmodel. '], ['Netflix’ doel is om over een aantal jaar in alle landen ter wereld actief te zijn. Die internationale expansie is ook nodig om de honger naar resultaat van gulzige beleggers te stillen. Het aandeel steeg op de beurs afgelopen jaar met vijftig procent tot 657 dollar. '], ['Foto: Shardayyy (cc)']]"
"[['Amazon start een dienst waarmee shops die verkopen op het e-commerceplatform reclame kunnen maken voor hun producten.\n\nNa uitgebreide proeven in Amerika is Amazon Marketing Services (AMS) nu ook van start gegaan in Duitsland. Webwinkels die hun assortiment op Amazon aanbieden kunnen bepaalde trefwoorden inkopen die, net als bij Google, ervoor zorgen dat een reclametekst van die winkelier in de zoekresultaten verschijnen. '], ['Fostec signaleert op zijn blog dat er een ferme impuls is voor verkopers om mee te doen aan het programma. Als een verkoper geen trefwoorden inkoopt rondom zijn eigen merk of assortiment dan vertoont Amazon reclameteksten van de concurrent. '], ['Foto: Zhao! (cc)']]"
"[['Hornbach treft voorbereidingen om nog voor het einde van het jaar een eigen webshop te openen. Het ziet ernaar uit dat dat met een beperkt assortiment gebeurt.\n\nEen vacature op de site van Hornbach, opgemerkt voor vakblad MIX, verraadt dat het bedrijf op korte termijn een webshop wil openen. De categorymanager moet kennis van zaken hebben op het gebied van ijzerwaren, elektra en gereedschappen.'], ['Dat lijken dan ook de productgroepen waarmee de klus- en bouwwinkel het digitale landschap in Nederland wil betreden.'], ['Hornbach zette in 2012 de knop om en begon plannen te schrijven voor een internationaal e-commercebeleid. Dat had eigenlijk vorig jaar al tot een Nederlandse shop moeten leiden. Over de oorzaak voor de kennelijke vertraging is niets bekend.'], ['Dat de klus- en bouwmarkt in Nederland zich op internet steeds duidelijker begint te manifesteren, is ook te zien aan Werkspot.nl. Dat meldt constant dubbelcijferige groei van het aantal aangemelde klussen op zijn site. Dat zegt overigens niet over de digitale verkoop van materialen.'], ['Het Hornbach-concern rapporteerde onlangs over het afgelopen boekjaar een omzet van 3,6 miljard euro, een stijging van zes procent.'], ['Foto: Kai Nehm (cc)']]"
"[['EBay’s Magento heeft een aantal veiligheidsrisico’s in zijn e-commerce cloudapplicatie gerepareerd nadat onderzoeker Hadji Samir daarover had gepubliceerd.'], ['Kwaadwilligen konden de applicatie volledig kapen voor phishingdoeleinden of om verkeer naar andere sites om te leiden.'], ['Magento was al sinds maart op de hoogte, maar kwam pas in mei met een oplossing. Daarop besloot Samir er over te publiceren.'], ['Ongeveer dertig procent van de e-commerce markt gebruikt Magento voor zijn webwinkel.']]"
"[['Een nieuwe app om eten thuis te laten bezorgen gaat na de zomervakantie live. Hungr is anders dan andere besteldiensten, omdat de gebruiker geen restaurant hoeft te kiezen. Enkel het eten dat hij wil.\n\nDe eerste dertig restaurants uit Amsterdam die thuisbezorgen zijn al aangesloten op Hungr. Rasmus Wolff voert verder nog gesprekken met eigenaren in Rotterdam, Den Haag, Utrecht en Groningen. “We gaan live met dekking in Nederlands grootste steden.”'], ['Voor het einde van de maandag hoopt hij in zijn thuisstad Berlijn van start te gaan. De laatste voorbereiding daartoe worden nu getroffen. Nederland en Berlijn zijn proefstedengebieden. De ervaringen die daar worden opgedaan worden verwerkt om het systeem klaar te maken voor Europese en wereldwijde uitrol. “Over drie tot vijf jaar zitten we van Tokio tot New York en alles daar tussen.”'], ['Hungr is anders dan andere bestel- en bezorgdiensten. Allereerst is er geen site waarop de gebruiker kan bestellen. Enkel een app. Bij opstarten moet de gebruiker eerst aangeven wat hij wil eten. Vervolgens krijgt hij drie tot vijf restaurants te zien die zijn gewenste menu kunnen leveren. De klant kan kiezen voor bijvoorbeeld het goedkoopste, best beoordeelde of dichtstbijzijnde restaurant. Voor de ratings kijkt Wolff naar de cijfers op reviewsites.'], ['“De bezorgsites van nu zijn niet met hun tijd meegegaan. Het is alsof ze in het jaar 2000 leven terwijl de consument in 2015 zit. Mensen nu meestal voor het restaurant dat ze toch al kennen en vrezen de risico’s van het uitproberen van een andere bezorger. Wij tonen alleen de beste restaurants. Als de beoordeling te laag is, halen we ze uit ons systeem.”'], ['Wolff maakte pas bekend dat zijn bedrijf een half miljoen euro heeft opgehaald bij particuliere investeerders. Onder hen Laurens Groenendijk. Hij stond aan de basis van Just-Eat in Nederland en kent Wolff van hun samenwerking daar.'], ['Restaurants die op Hungr willen aansluiten, hoeven enkel software op hun computer te installeren om orders te kunnen ontvangen. Ze betalen tien procent commissie per opdracht die ze krijgen aangedragen.'], ['De Nederlandse marketing is in handen van Martijn Suister, ook een oud-medewerker van Just-Eat.'], ['Foto: Kurman Communications (cc)']]"
"[['Apple heeft zijn App Analytics dienst officieel ten doop gehouden. Daarmee krijgen ontwikkelaars uitgebreide informatie over het gebruik van hun app.'], ['Aan de dienst zijn enkele nieuwe functionaliteiten toegevoegd. Zo telt de dienst gebruikers op basis van Apple ID, niet het apparaat dat wordt gebruikt. Een nieuw onderdeel Ratios laat gebruikers het gebruik van twee apps vergelijken.'], ['App Analytics is beschikbaar via iTunes Connect.']]"
"[['Kipling is vandaag een opmerkelijke wereldwijde merkencampagne begonnen. Met zeer zichtbare acties trekt het tassenmerk aandacht van een groot publiek. Het merk laat in tweede of derde instantie pas zien wie de motor van de acties is.\n\nVanochtend rolde een bekende DJ van muziekzender BBC1 midden in Londen een loper uit over London Bridge. Gemma Cairney verwelkomt daar een deel van de 150.000 forenzen die dagelijks de City binnen lopen voor werk. Doel: een glimlach op hun gezicht vertonen. '], ['De enige verwijzing naar een afzender van de actie is die naar de site Spark Your City. '], ['Cairney is een van de bekende gezichten die door het bureau van Kipling is gevraagd om iets te verzinnen om de dagelijkse routine van mensen te doorbreken. Een glimlach op hun gezicht te toveren. Het bureau, First Day of Spring uit Amsterdam, geeft de social influencers enkel richtlijnen over het doel van de campagne. Het concept van hun actie mogen ze zelf verzinnen. '], ['“We beginnen in Londen maar uiteindelijk gaat de beweging de hele wereld over, naar vijftig van ‘s werelds grootste steden. Kipling is bezig te te herpositioneren als een merk dat mensen blij maakt en inspireert. Wij zijn de partij die de activatie doen”, aldus directeur Strategie Evert-Jan Heijmans tegen Emerce.'], ['Er zijn tien interessegebieden gedefinieerd die qua merkbeeld samenvallen met dat van Kipling. Dat zijn thema’s als travel, food, lifestyle en kids. “Het selecteren van de influencers is handwerk. Welk kanaal zij gebruiken is secundair.”'], ['“We beginnen in Londen met vijf influencers en ga daarna naar Azië en Zuid-Amerika. De beweging is op de site te volgen. Kipling drukt zijn stempel niet heel erg zichtbaar op de acties. Hooguit als de partij die het mogelijk maakt.”'], ['Wie de site bezoekt, krijgt pas de eerste commerciële verwijzingen naar het tassenmerk te zien. De bezoeker kan zijn e-mailadres achterlaten en komt zodoende in het CRM-systeem. Zij krijgen per e-mail bijvoorbeeld te horen waar de volgende sparks zullen plaatsvinden. Achteraf zien ze hoe die dag was. En passant geven de influencers suggesties voor een paar van hun favoriete Kipling-tassen. '], ['“We zich niet voor de mailing inschrijft wordt benaderd met retargeting.”'], ['Kipling is onderdeel van bedrijvengroep VF Corporation. Daar vallen ook merken als JanSport, Lee, Timberland en Wrangler onder. Het is de snelste groeier binnen het concern en wil met de actie nieuwe doelgroepen, mensen die het tassenmerk nooit eerder kochten, aanboren. ']]"
"[['Aholds Amerikaanse webwinkeldochter Peapod heeft het moeilijk. De resultaten staan onder druk door online concurrentie in New York en kinderziektes bij een distributiecentrum in de regio, zo meldt het FD. '], ['De jaarlijkse groei blijft dan ook sterk achter bij de hoge doelstellingen die Ahold sinds jaar en dag aan Peapod stelt.'], ['Ahold investeerde 60 miljoen dollar in een nieuw magazijn in New Jersey, maar door capaciteitsproblemen is verdere uitrol naar nieuwe bezorggebieden op de lange baan geschoven.'], ['Ahold heeft half juni een nieuwe directeur aangesteld, Jennifer Carr-Smith, de voormalige COO van J. Crew en Gilt Groupe. Zij vervangt Andrew Parkinson, een van de oprichters, en moet meer technologie en e-commerce kennis inbrengen. Het Amerikaanse bedrijf dateert al van voor het internettijdperk.']]"
"[['De aandelen van tv-producent Infostrada Productions zijn overgenomen van CMI Holding. Het Nederlandse productiebedrijf gaat onder de nieuwe naam Southfields zelfstandig verder. '], ['Ronald van Wechem en Robert van den Bogaard (mede oprichters van televisieproducent Eyeworks) zijn met hun nieuwe bedrijf Fullbright in progress 30 procent aandeelhouder van Southfields geworden.'], ['Het directie team van Southfields bestaat uit de directeuren Arthur Zuijderwijk en Ernst Veldkamp. Rik Sentrop en Emiel Gobes completeren als mede-aandeelhouders het managementteam.'], ['In december werd Infostrada Sports Group al losgekoppeld en die valt dus niet onder de verzelfstandiging.']]"
"[['Modekoning Renzo Rosso van Diesel komt begin oktober naar de Amsterdam eWeek. Daarnaast worden Ashish Senrama (Wolford), Mark Vincente (Rakuten EU), Shane Meeker (P&G) en tachtig andere internationale sprekers verwacht op meer dan twintig evenementen in de stad.'], ['Amsterdam eWeek is een initiatief van Emerce in samenwerking met meer dan 25 bedrijven, instanties en organisaties.'], ['In de eWeek komen meer dan 8.000 bezoekers – deels internationaal – bij elkaar op tal van events om de nieuwste ontwikkelingen te volgen en te netwerken.'], ['Online is uitgangspunt geworden in het dagelijks bestaan. Of het nu gaat om retail, de gezondheidszorg, de financiële sector, de game-industrie of de media. Professionals, managers en ondernemers uit deze sectoren zijn aangewezen op de mogelijkheden en ontwikkelingen op gebied van technologie.'], ['Op het festivalprogramma staan congressen als The Facebook Conference, eRetail Europe en eDay.'], ['In juli wordt het complete programma 2015 gepubliceerd op amsterdameweek.com.']]"
"[['Hij was in een minuut uitverkocht: de Japanse huisrobot Pepper, die het huis kan schoonmaken, een praatje kan houden en emoties kan herkennen. '], ['De 121 centimeter kleine Pepper is het geesteskind van Aldebaran Robotics uit Frankrijk, een dochterbedrijf van Softbank. Hoewel goedkoper dan veel andere huisrobots, kost Pepper nog altijd 1600 dollar. Daar komen ook nog datakosten bij.'], ['Japanners zijn nogal gek op humanoïde robots, zoals de levensechte Aiko Chihira die Toshiba afgelopen najaar op een congres demonstreerde. Een vroege voorloper was de Qrio van Sony, die al in 2003 het levenslicht zag. Sony zag er uiteindelijk geen brood meer in.'], ['Volgende maand komen er nieuwe Peppers op de markt, maar alleen voor de Japanse markt. Volgend jaar moet de robot wereldwijd worden uitgerold. Daartoe heeft Softbank een samenwerking opgezet met Foxconn (fabrikant van Apple spullen) en Alibaba. Die willen ook zakelijke toepassingen ontwikkelen.']]"
"[['Nederlandse adverteerders kunnen in de zomermaanden voor een dubbeltje op de eerste rij zitten als ze reclameruimte op YouTube inkopen. De views stijgen maar de vraag naar reclameruimte daalt. '], ['Dat was vorig jaar het beeld en dat zal zich vermoedelijk ook dit jaar weer voordoen. Cijfers van multichannelnetwork Divimove laten dat zien.'], ['Adverteerders zijn vanuit de historie gewend geraakt om in de zomer minder videoreclame uit te zenden op televisie. Immers, juli en augustus zijn de maanden waarin veel herhalingen worden uitgezonden. Dat mijdende inkoopgedrag wordt doorgetrokken naar internet. Niet slim, betoogt Kyle Smith.'], ['Hij laat zien dat de consument gemiddeld tien procent meer video’s kijkt op YouTube in de zomer. Bij jongeren is dat zelfs het dubbele, twintig procent.'], ['Dat heeft tot gevolg dat de reclameprijzen gemiddeld met tussen de 5 en 7 procent dalen. Bij commercials die via het veilingmodel worden ingekocht ligt de prijsdaling zelfs tegen de tien procent.'], ['“Dit concept is relatief nieuw en de meeste merken hebben dit nog niet begrepen, maar in de toekomst zullen de zomermaanden veel meer mogelijkheden bieden voor het vergroten van de merkbekendheid aangezien consumenten steeds meer en permanent met elkaar in verbinding staan. En prijstechnisch is dit de tijd waarin nog van een koopje kan worden geprofiteerd.”'], ['Foto: Lisa Widerberg (cc)']]"
"[['IBM heeft een nieuwe website voor de tenniskampioenschappen van Wimbledon ontworpen, met als belangrijkste troef de Slamtracker, die op basis van actuele statistieken en historische data zelfs bepaalde voorspellingen kan doen. De analyses zijn ook beschikbaar in de Wimbledon apps.\n'], ['Het is niet voor het eerst dat IBM, al jaren leverancier van technologie voor het evenement, Big Data inzet voor de wedstrijden van Wimbledon. De SlamTracker werd enkele weken terug terug ook al gebruikt voor Roland Garros, en was al eerder beschikbaar voor Wimbledon, maar wordt dit jaar nog uitgebreider.'], ['Voor de analyses kijkt Slamtracker onder meer naar historische gegevens van Grand Slam toernooien, maar ook naar wedstrijden van individuele spelers.'], ['Ook kan IBM naar aanleiding van de wedstrijden in real time belangrijke historische gegevens presenteren, die teruggaan tot 1877, toen de wedstrijden van Wimbledon voor het eerst werden gespeeld. Deze informatie zal onder meer via sociale media beschikbaar worden gesteld.'], ['Wimbledon zet dit jaar ook voor het eerst iBeacons in voor toeschouwers, waarmee ze onder meer tijdschema’s kunnen ontvangen. Tijdens de wedstrijden zelf mogen echter geen mobiele telefoons worden gebruikt. Wimbledon begint volgende week maandag.'], ['\n            ']]"
"[['Een op de drie Nederlanders heeft afgelopen kwartaal iets gekocht bij een buitenlandse webwinkel. Dat is dertig procent meer dan vorig jaar en een teken dat internationaal webwinkelen groeit.\n\nDe Nederlandse consument begint om zich heen te kijken om buiten het lokale aanbod ook buiten de landsgrenzen te shoppen. Een jaar geleden deed 23 procent, nu is dat dertig procent.'], ['Een nieuw onderzoek van Forrester Research laat zien dat het vooral mensen in de kleinere EU-lidstaten naar het buitenland trekken voor hun aankopen. En de consumenten uit grote landen met een onderontwikkelde e-commercemarkt. Dat zijn bijvoorbeeld Italië en Spanje. Daar koopt veertig procent over de grens.'], ['Gekeken naar Europa’s grootste landen, minus Polen maar inclusief Nederland, koopt 28 procent van de consument een paar keer per jaar iets in het buitenland. Een jaar geleden was dat 21 procent. Opvallend is dat Duitsers zich vooral op hun eigen land oriënteren. Met achttien procent ‘buitenlandkopers’ is het aantal exotische shoppers zelfs een procentpunt gedaald in een jaar. Forrester geeft daarvoor geen verklaring. Het is aannemelijk dat de omvang, diversiteit en volwassenheid van de markt een aanzienlijke rol in spelen.'], ['De onderzoeker verwacht dat Europeanen in 2018 voor veertig miljard euro buiten de landsgrenzen kopen. Het merendeel van die verkopen, 83 procent, vindt in een andere Europees land plaats. Niet in China, niet in Amerika. Het gemiddeld buitenlands besteed bedrag zal tegen die tijd zijn gegroeid van nu 363 euro naar dan 428 euro.'], ['Vorige week verscheen een rapport van E-commerce Europe, de internationale pendant van Thuiswinkel.org. Die stelde dat de Europese e-commercemarkt in 2014 groeide met veertien procent tot 424 miljard euro.'], ['Foto: Martin Burns (cc)']]"
"[['Emerce heeft bij E-commerce Live!, Digital Marketing Live! en Mobile Convention Amsterdam het gebruik van iBeacons geïntroduceerd om de bezoekers beter met elkaar te laten netwerken en meer betrokkenheid te creëren. Door gebruik van het inBeacon platform had de organisatie de beschikking over een live dashboard, konden bezoekers zien welke personen er aanwezig waren en werden bezoekers op de hoogte gehouden van de meest actuele informatie. In totaal zijn er 2.542 zogenoemde proximity berichten verstuurd waarbij in 24 procent van de berichten actie is ondernomen door de ontvanger. Emerce zal het inBeacon platform ook gaan inzetten bij toekomstige evenementen.\xa0'], ['']]"
"[['Reclametechnologiebedrijf Criteo publiceert een terabyte aan klikdata onder een opensourcelicentie. Onderzoekers krijgen hiermee de gelegenheid lerende algoritmes te maken en verbeteren.\n\nHet bevorderen van de ontwikkeling van zelflerende systemen is het doel van Criteo met het publiceren van de dataset. Deze omvat vier miljard dataregels met informatie uit de eigen praktijk. Die data zijn niet tot personen herleidbaar. '], ['De terabyte aan dat lijkt veel, maar het bedrijf slaat dagelijks twintig keer meer nieuwe data op. Die betrekt het van scripts op websites van adverteerders, en cookies, die het surfgedrag van de internet herkennen en vastleggen. Op basis daarvan rekent Criteo uit welke uiting het moet vertonen en wanneer een consument het meest waarschijnlijk is om daarop te klikken.'], ['De dataset is als download beschikbaar gesteld aan academische onderzoekers om wetenschappelijke artikelen mee te kunnen maken. '], ['Foto: Phil Roeder (cc)']]"
"[['Het online marketingvak is zo oud als het eerste spammailtje. Sindsdien zijn databases, kanalen en optimalisatieprocessen bijna wetenschappelijke materie geworden. Grote adverteerders beginnen sinds kort te begrijpen wat online de mogelijkheden zijn. Waardoor het vak naar een hoger plan moet worden getild. Met behulp van automatisering en IT.'], ['De online marketingwereld bevindt zich in een transitie die volgens venture capitalist Ashu Garg nog maar net is begonnen. Niet in termen van digitaliserende media, maar in technisch opzicht. Garg is General Partner van investeringsbedrijf Foundation Capital, was de baas van Microsoft online advertising-tak, werkte voor Unilever en McKinsey en is nu commissaris bij bedrijven als TubeMogul, Localytics en AdRise. Hij verwacht dat Chief Marketing Officers hun technologie-investeringen tot 2025 daardoor zullen vertienvoudigen. Daar klinkt natuurlijk wensdenken van een financieel belanghebbende in door, maar ook een marktvisie van iemand die er keiharde contanten in gaat investeren.'], ['L’Oréal\nHet uitgangspunt voor Gargs stelling is dat de fundamenten van de mediawereld in de afgelopen twee jaar geheel zijn gedigitaliseerd. Consumenten besteden nu evenveel mediatijd op de telefoon en achter de computer als voor de traditionele beeldbuis. Marketingmechanismen achter al die kanalen vergen daardoor doorontwikkeling, zodat in deze nieuwe setting zender en ontvanger van een boodschap op betekenisvolle manier bij elkaar kunnen worden gebracht. “De data nerd van vandaag is de CMO van de toekomst”, concludeert Garg in een interview met ChiefMarTech.com. “Zij worden de VP’s Digital, de Chief Digital Officers en verantwoordelijken voor product design en UX.”'], ['Een van de signalen hiervan is dat grote bedrijven, die traditioneel in de oude media adverteren, tegenwoordig een groot deel van hun advertentiegeld doorschuiven naar nieuwe mediakanalen. Een voorbeeld hiervan is L’Oréal, dat dit voorjaar is begonnen met programmatic buying. Het cosmeticaconcern vertrouwde tot dan toe overwegend op televisie, print (en blogs natuurlijk) voor zijn merkuitstraling. Gezien de aandacht van het publiek versplintert, volstaat dat niet meer. En gaat het bedrijf in Engeland geautomatiseerd display advertising inkopen.'], ['Voor veel performancegedreven marketeers is dat niets nieuws, maar voor een groot internationaal bedrijf als L’Oréal wel. Het concern neemt hiervoor eerst drie maanden de tijd om met verschillende soorten creatives de tenen in het water te steken, te zien wat tot welke resultaten leidt. Met als primaire doel om een soort nulmeting te doen en data te verzamelen over het publiek.'], ['Een recent onderzoek van Forrester Research laat zien dat de Fransen niet de enige zijn die de nieuwe manier van media inkopen omarmen. Het blijkt dat een grote groep merkadverteerders zich begint te oriënteren op geautomatiseerde inkoop van display en video. Het verschil met de marktpartijen die dit al doen, is dat veel van deze concerns over first party data beschikken: persoons- en contactgegevens van klanten in eigen databases. Hiermee kunnen ze selectiever en dus gerichter reclameruimte inkopen, zeker bij media die ook nog eens gericht profielinformatie over hun bezoekers kunnen overleggen, wat gebeurt op publieke en private exchanges.'], ['Voeden\nAan de basis van deze ontwikkeling ligt een fundamenteel proces van automatisering op marketinggebied. Die is ook zichtbaar op online reclame- en technologiebeurs dmexco in Keulen, die jaarlijks in omvang groeit. De organisatie heeft dit keer zelfs besloten om in september een vierde hal in te richten voor bezoekers die speciaal geïnteresseerd zijn in de nieuwste online reclamesystemen.'], ['Bedrijven als IBM en Adobe hebben de automatiseringstrend in marketingland al vroegtijdig zien aankomen. In de afgelopen jaren deden ze dan ook al verscheidene prijzige overnames, om zich zodoende klaar te maken voor de komende marktvraag. Met premium producten en diensten voor de bovenkant van de markt. Het segment daaronder, de starters en groeiers van vandaag, bepaalt echter hoe de toekomst eruit gaat zien.'], ['Sinds ruim een jaar steekt in deze context de term marketing automation steeds vaker de kop op. Van origine wordt dit veel gebruikt in de sferen van e-mailmarketing; vanuit één bepaalde identifier van de consument, het e-mailadres, wordt een reeks van campagnes gedraaid om een steeds beter beeld van het profiel, de behoeftes en wensen van die klant te krijgen.'], ['De slimme gebruikers ervan zijn de bedrijven die de mailcampagnes voeden met de historische data die ze zelf al aanlegden van die klant. Procesmatig en geautomatiseerd worden de klanten benaderd, ieder met een boodschap die past bij de fase van het aankoopproces waarin deze zich bevindt. Het begrip marketing automation begint echter inmiddels ook te landen buiten de sferen van het e-maildomein.'], ['Sales\nFedor Achterkamp schetst hoe marketing automation zich binnen online marketingbureau TRIMM begon te manifesteren. “Het ontstond uit de noodzaak om repetitieve handelingen te automatiseren. Eerst met name op het gebied van e-mail. Toen contentmarketing om de hoek kwam kijken, verschoof de definitie meer naar het inzichtelijk maken van meerdere contactmomenten en meten van de ROI op deze marketingactiviteiten”, aldus de Manager Marketing Automation. “Inmiddels zien we het als multichannel end-to-endproces, waarmee je uiteindelijk het rendement op je marketinginvesteringen inzichtelijk maakt en vergroot. We werken daarbij multichannel vanuit één omgeving en niet meer met losse tools, vanuit een suite.”'], ['In het laatste ligt de essentie van marketing automation verborgen. Campagnes hoeven niet meer van A tot Z handmatig te worden gemanaged. Dat doet de machine. De gebruiker ervan krijgt bovendien gedetailleerde rapportages, waarmee campagnes kunnen worden bijgestuurd. Elk doel in het marketingproces heeft hierdoor een eigen middel/kanaal en boodschap, wat kan wisselen van een welkomstmailtje tot een sms-reminder tot retargeting met display- of videoadvertising.'], ['De toekomst van de marketingpraktijk gaat ernaartoe dat bedrijven, op basis van informatie die consumenten beschikbaar stellen, gericht commerciële communicatie kunnen aangaan. “Het nieuwe is dat je steeds het geschikste kanaal kiest. De ene keer is dat mail, de andere keer het web en dan weer social. Dit veronderstelt wel dat je vanuit een gedegen marketingstrategie werkt en niet naar de mogelijkheden van een tool die je nu eenmaal hebt gekozen. Overigens zien we dat zelfs de grote spelers op dit gebied nog niet volledig meekunnen in al deze ontwikkelingen.”'], ['Achterkamp werkt daarbij steeds vaker met bezoekers waarover geen enkele informatie beschikbaar is. “Je begint dan met het vastleggen van gedrag. Wat doet die persoon op je site en wat zijn z’n interesses? Op basis daarvan maak je campagnes om actief meer data te verzamelen.” Een proces dat overeenkomt met de plannen van L’Oréal. “Daarna begin je behoedzaam high value content aan te bieden. Pas als je je beste prospects hebt geïdentificeerd, worden die aan sales doorgegeven.” Een signaal dat marketing en sales ook steeds dichter naar elkaar toe schuiven.'], ['Cruciaal in dit proces – naast de strategie – is volgens Achterkamp dat marketing met schone data werkt. “Te vaak nog worden de standaarddatabases jarenlang door elkaar heen gebruikt. Zonder duidelijke afspraken over welke data er wel een bepaald systeem in mag en welke niet, is het eind al na een paar maanden zoek. Schone data zorgt niet alleen voor een eenduidige manier van werken, maar ook voor effectievere campagnes.” Een lacune waar de nieuwe golf aan marketing automation-diensten en -software precies in probeert te springen.'], ['Ruis\nEen van de andere onderdelen van dat marketingproces is ook display advertising, de reclames die we overal op het web zien. Rens Plandsoen, van bureau RLVNT, schetst: “Adverteerders bieden op een online veiling op het recht een advertentie te mogen uitserveren op basis van pakketjes vertoond gedrag. Wij voegen daar de component motivatie aan toe en wat iemand níet wil zien.”'], ['In de praktijk laveert de Managing Partner tussen wat technisch mogelijk is en wat een adverteerder technisch en organisationeel aankan. “Veel adverteerders kopen media in op sturing. Het vergt echter moed om in te kopen op basis van gedrag. Dat eist een heel andere benadering van de media en een andere werkwijze van het bedrijf. Dat moet ook wel, want de wereld om ons heen is veranderd. De consument is ook uitgever geworden, een zender. Met onze werkwijze – media inkopen op basis van gedrag – schoppen we in die zin tegen heilige huisjes. Dat merk je.”'], ['Volgens haar kan je first party data, wat nog niet vaak gebeurt, goed koppelen aan online reclame. “Een typisch voorbeeld daarvan is een tool als Audience Segmentation van Facebook.” Adverteerders kunnen er informatie uit hun eigen bestanden inladen om gerichter reclame in te kopen (‘Toon bericht X enkel aan klanten’). “Hoewel de inkoopprijs van die posities hoger is, is de conversie eveneens hoger”, aldus Plandsoen. Volgens haar ligt de toekomst in de combinatie van creatie en datatechnologie. Oftewel het kunnen aanbieden van de juiste boodschap bij de juiste persoon op het meest wenselijke moment. “Je moet het ze alleen niet door de strot duwen. Het gaat om trustworthy creators en niet, zoals nu gebruikelijk in Nederland, om het slechts creëren van bereik. Dan komt er te veel ruis op de lijnen.”'], ['Gat\nBedrijven die de consument vanuit een holistische visie benaderen, kunnen daarbij niet anders dan werken met actuele profielen. Ze moeten immers weten met welke variabelen de potentiële klant moet worden benaderd. Relay42 uit Amsterdam is een van de bedrijven die zich specialiseert op het vlak van datamanagement.'], ['“Je ziet dat veel bedrijven niet georganiseerd zijn om de afzonderlijke kanalen met elkaar te laten communiceren. En dus gebeurt het automatiseren van marketing er vaak nog binnen één kanaal, waardoor de data over aparte systemen verspreid is, in silo’s”, aldus Chief Marketing Officer René Bulthuis.'], ['Afdelingen zien vaak ook niet dat ze van elkaars expertise kunnen profiteren. “Omdat de technologie op elke afdeling weer anders is. Wat je wilt, is dat je al die data aan elkaar kunt koppelen om over kanalen heen consistent te blijven in wat je communiceert. Zo krijg je vanuit een metaperspectief een idee wat je, hoe en met welke ontvanger bereikt.”'], ['Naar Bulthuis’ opvatting is marketing automation nog vooral een term die door technologieleveranciers van consultants is ‘bedacht’. Maar wordt er door diezelfde marktpartijen tegelijkertijd nog vanuit één kanaal geredeneerd, bijvoorbeeld e-mail, en niet vanuit een breder perspectief van het doelgericht inzetten van de beschikbare media op basis van data.'], ['Het gat tussen theorie en praktijk wordt volgens hem wel kleiner. “Maar we zijn er nog niet. Niet zelden heeft een bedrijf wel de juiste technologie in huis, maar niet de mensen die er optimaal mee overweg kunnen. Of zijn de beste mensen niet optimaal geoutilleerd. Het moet een geïntegreerd geheel zijn, anders werkt het niet.”'], ['De branches die het meest voorlopen met marketing automation zijn volgens hem Travel en sommige Utilities. Hij ziet wel dat de leveranciers van marketingtechnologieën steeds vaker andere technieken gaan ondersteunen. “Zo wordt er na het raadplegen van interne CRM-bestanden voor een e-mailing vervolgens ook display of social advertising ingezet.”'], ['Voordeel\nOnderzoeksbureau Forrester gaat verder dan alleen de stelling dat programmatic ‘groot’ wordt. De hele markt van media-inkoop zal zich volgens hen in de komende jaren dusdanig ontwikkelen dat uiteindelijk alle mediaruimte, op welk kanaal dan ook, via een veiling aan de hoogste bieder zal worden verkocht. Waarbij de aloude GRP uiteindelijk zal verdwijnen. Adverteerders, zeker de grote merken, zullen in de toekomst steeds vaker first party data gaan gebruiken. Wat hen een voordeel kan geven ten opzichte van de pure players.'], ['Zo eenvoudig als de stelling klinkt, zo veel betekenis zit erachter. Het veronderstelt namelijk dat adverteerders meer dan nu informatie over hun klanten gaan verzamelen, begrijpen welk digitaal kanaal ze voor welk doel moeten inzetten en hoeveel een impressie hen waard is. Een shift die je helaas niet kunt automatiseren.'], ['Slim inkopen\nHet lijkt een no-brainer om behalve op basis van gedragsinformatie ook reclameruimte in te kopen op basis van persoonsinformatie. Oftewel, first party data als bron voor programmatic buying. Een recent onderzoek van Deloitte voor IAB Nederland laat echter het verrassende cijfer van 21 procent zien. En slechts een op de vijf online displayreclames wordt ingekocht door kennis over de klant te gebruiken. Wat betekent dat tachtig procent nog steeds wordt ingekocht op basis van algemene look-alikes.'], ['Aanbieders\nMarketing automation draait om tooling, het middel dat voor het marketingdoel wordt gebruikt. De keuze daarin kan alleen goed worden gemaakt als er een duidelijke, allesomvattende marketingstrategie is geformuleerd.'], ['Vervolgens zijn er verschillende leveranciers actief op het gebied van marketing automation. Ze komen elk vanuit een andere achtergrond, maar hun diensten groeien wel naar elkaar toe. Niet verwonderlijk, want een markt met tweeduizend aanbieders leidt anders eerder tot meer vragen en verwarring dan duidelijkheid en antwoorden bij de klant.'], ['De belangrijkste aanbieders zijn: Adobe Marketing, Marketo, Sitecore, Salesforce Pardot, DoubleClick (Turn en SpotXchange, en TubeMogul, voor video), SharpSpring, HubSpot, Oracle Eloqua en IBM Silverpop.'], ['*Dit artikel verscheen eerder in het meinummer van Emerce magazine (#140)'], ['Illustratie: Wijtze Valkema']]"
"[['Gert De Caluwe wordt de nieuwe algemeen directeur van reisbedrijf Sundio Group. Hij volgt Joost Romeijn op die zich meer met de strategie en vernieuwing gaat bezighouden.\n\nDe nieuwe topman is goed bekend met de organisatie vanuit zijn huidige positie als Chief Commercial Officer. Die positie zal worden overgenomen door Hidde van der Louw, die hiervoor werkte voor het Zuid-Afrikaanse Kalahari.net en bol.com. '], ['Het nieuws van de wisseling in de top van Sundio wordt gemeld door TravMagazine.'], ['Sundio is eigenaar van onder meer Eliza was Here, Gogo, Jiba en Sunweb.'], ['Foto: Monica Renata (cc)']]"
"[['De Chinese chatapp WeChat van Tencent moet zich mogelijk terugtrekken uit Taiwain. Het bedrijf zou niet de juiste bedrijfsregistratie hebben ingediend.'], ['Er dreigt een boete van omgerekend 19.400 dollar als blijkt dat WeChat illegaal commerciële activiteiten in Taiwan heeft verricht.'], ['WeChat is sinds 2012 gevestigd in Taiwan via een dochteronderneming in Hongkong.'], ['Eerder kreeg ook de Alibaba Groep te horen dat het zijn platform Taobao moet staken.']]"
"[['Zoekmachine DuckDuckGo heeft zijn verkeer met 600 procent zien toenemen, grotendeels dankzij de onthullingen over afsluisterpraktijken van de Amerikanen.'], ['DuckDuckGo claimt dat het geen informatie van gebruikers bewaart en ook geen gebruikers volgt, zoals Google. Daardoor is het aantal zoekopdrachten gestegen naar zo’n 3 miljard per jaar.'], ['Volgens CEO Gabe Weinberg realiseren veel mensen zich nog onvoldoende hoeveel gegevens Google over zijn gebruikers vergaart.'], ['Verdiend wordt er hoofdzakelijk een contextuele advertenties.']]"
"[['De Belgische taxidienst PickMeUp breidt, na Antwerpen en Gent, zijn werkterrein uit naar Brussel. Daar zullen zo’n driehonderd taxi’s deelnemen.'], ['PickMeUp lijkt op Uber, maar werkt met bestaande taxibedrijven en zelfstandige chauffeurs. Het initiatief komt van twintigers Nelson Dheedene en Olivier de Clercq. Zij lanceerden de toepassing eind 2014 in Antwerpen en Gent.'], ['PickMeUp heeft een half miljoen euro aan financiering opgehaald, waarmee het de hele Benelux wil gaan bestrijken.']]"
"[['De Wikimedia Foundation gaat voortaan al zijn verkeer voor Wikipedia en andere wikisites versleutelen via HTTPS. Op die manier wordt het moeilijker voor overheden en andere belanghebbenden om dat verkeer te volgen en voor internetaanbieders om de toegang tot bepaalde artikelen te blokkeren.'], ['Wikipedia bood al ondersteuning voor HTTPS sinds 2013, maar alleen voor schrijvende medewerkers die eerst een account moesten aanmaken. Dat is dus nu niet meer het geval. De stichting gaat ook HTTP Strict Transport Security (HSTS) inzetten om te voorkomen dat versleuteld verkeer alsnog wordt onderschept.'], ['Wikimedia Foundation heeft lang gewacht met HTTPS uit vrees voor trage laadtijden in landen met weinig internet bandbreedte.'], ['Maar nu vindt de stichting beveiliging een absolute noodzaak. ‘Encryptie maakt het web voor iedereen sterker’.'], ['Microsoft zal voortaan al het zoekverkeer via Bing versleutelen. Die mogelijkheid bestond al ruim anderhalf jaar, maar als optie voor gebruikers. Vanaf deze zomer wordt de versleuteling standaard.']]"
"[['Barracuda Networks breidt het aanbod voor databescherming en disaster recovery uit met Cloud-to-Cloud Backup.'], ['Cloud-to-Cloud Backup van Barracuda biedt onder meer ondersteuning voor Microsoft Office 365, inclusief Exchange Online en OneDrive for Business. Klanten kunnen bedrijfsgegevens via een veilige verbinding repliceren voor opslag in de Barracuda Cloud Storage.'], ['Bedrijven die vanwege de wet- en regelgeving gebonden zijn aan een lange bewaarperiode voor hun gegevens, kunnen ook nog een beroep doen op Barracuda Backup in combinatie met Offsite Vaulting.'], ['De LiveBoot-functie is er voor snel herstel van gegevens naar virtuele omgevingen.']]"
"[['Apples iOS en Googles Android naderen elkaar steeds meer als het gaat om e-commerce conversie. Dat blijkt uit onderzoek van Moovweb op basis van 355 miljoen mobiele bezoeken aan e-commercesites.'], ['iOS-gebruikers besteden nog altijd iets meer dan Androidgebruikers, maar het verschil bedraagt nog maar 5 procent, tegen 30 procent begin 2013.'], ['Sommige Androidtoestellen hebben zelfs een hogere conversie dan de iPhone. Voorbeelden zijn de Moto X, HTC One M8 en Droid Razr.']]"
"[['Het AMC heeft twee apps ontwikkeld om medici op een speelse manier medische kennis bij te brengen en zo de kwaliteit van de zorg te verbeteren.'], ['Het zijn de eerste van dergelijke apps in Europa, volgens het academisch ziekenhuis zelf, en ontwikkeld in samenwerking met de Nederlandse gamebedrijven WeirdBeard en Little Chicken. De Engelstalige apps zijn sinds deze week te downloaden voor IOS en Androïd.'], ['De eerste app is Medialis, een game die snelle besliskunde traint. Dit gebeurt in de vorm van een quiz, waarbij in sneltreinvaart allerlei vragen worden gesteld rond medische thema’s. Op het einde volgt een score die gedeeld kan worden met collega’s of met de opleider.'], ['De tweede game heet Dr. Game: surgeon trouble. Tijdens het spel gaat er iets fout, waarna er een probleem moet worden opgelost in de trouble shoot modus. Bij deze game is dit een storing met de apparatuur waar een laparoscopische chirurg van afhankelijk is. Als het probleem goed wordt opgelost, gaat het spel weer verder. De game is ontwikkeld door het gamebedrijf WeirdBeard.'], ['De games zijn voortgekomen uit het project Patiëntveiligheid, Pieken in de Delta, in samenwerking met de Dutch Game Garden, TNO en Taskforce Innovatie Regio Utrecht. Zorgverzekeraar CZ en het Ministerie van Economische zaken hebben financieel bijgedragen.']]"
"[['Coolblue heeft zijn nieuwe magazijn in Tilburg in gebruik genomen. Dat meldt Logistiek.nl, Het nieuwe distributiecentrum is 22.000 vierkante meter groot.'], ['Coolblue had sinds 2013 al een magazijn in Tilburg van ruim 13.000 vierkante meter in Tilburg, maar die gaat dicht. Het nieuwe magazijn heeft twintig dockdeuren en is 14 meter hoog.'], ['Het dc is zeven dagen per week in gebruik en biedt werk aan 165 medewerkers. Ook grotere retouren, zoals wasmachines en tv’s, worden hier verwerkt.']]"
"[['Op maandag 6 juli start op NPO 3 de Nederlandse transmediale dramaserie 4JIM. 4JIM moet een mix worden van tv-drama en foto- en videocontent van kijkers en festivalgangers. Met de speciale 4JIM-app kunnen zij foto’s en video’s uploaden van hun eigen belevenissen.'], ['De serie draait rond Jim, die weer helemaal schoon is na een lang en heftig gevecht tegen kanker. Hij wil het leven gaan vieren, helemaal los gaan en met zijn vijf beste vrienden Lars, Rutger, Stijn, Rafi en Dennis de tofste festivals en open-air events in Nederland en België bezoeken.'], ['Via de gratis 4JIM-app (voor iOS en Android) worden kijkers en festivalbezoekers uitgedaagd om mee te doen aan de opdrachten. Op YouTube heeft Jim ook een eigen kanaal, waarop hij met filmpjes zijn ziekteproces en zijn belevenissen op de festivals (en daarbuiten) heeft vastgelegd.'], ['']]"
"[['Microsoft breidt zijn BizSpark-programma voor startups uit. Bedrijven kunnen een jaar lang gratis gebruikmaken van de Azure-cloud, ter waarde van zo’n 120.000 dollar.'], ['Behalve Azure zelf geldt het aanbod ook voor Microsofts App Service voor mobiele en webapplicaties en Azure Machine Learning. Ook krijgen ze gratis software zoals Office en Visual Studio.'], ['Het BizSpark Plus programma, dat officieel valt onder Microsoft Ventures, is bestemd voor internationale startups die met accelerators werken, zoals Techstars, ERA en Seedcamp. Het reguliere BizSpark programma is ook toegankelijk voor startups die niet aan een accelerator zijn verbonden.'], ['Microsoft hoopt dat de startups uiteindelijk grote bedrijven worden die ook in de toekomst diensten van het softwarebedrijf afnemen.']]"
"[['Een nieuwe app Craze geeft gebruikers gepersonaliseerde suggesties voor evenementen in een feed. Up-to-date blijven met wat er zoal gebeurt in de stad is niet altijd makkelijk, zeggen de initiatiefnemers. Craze lost dit op door alle relevante informatie op één plek samen te brengen en boekbaar te maken.'], ['Gebruikers kunnen bij het instellen van hun profiel een aantal categorieën kiezen, vervolgens krijgen ze op basis van hun persoonlijke voorkeuren suggesties voor evenementen.'], ['Nadat gebruikers een evenement hebben geselecteerd, kunnen ze in-app tickets aanschaffen. Worden deze niet in-app aangeboden, dan kunnen zij Craze de opdracht geven om te zoeken naar boekingsmogelijkheden, zoals Ticketswap en Tickettack.'], ['Voor evenementorganisatoren zegt Craze de mogelijkheid te bieden om hun marketing af te stemmen op bepaalde doelgroepen, op basis van geografische informatie als geslacht, leeftijd, voorkeuren en locatie.'], ['Craze bestaat inmiddels een jaar en is oorspronkelijk opgericht in Sofia, Bulgarije. Vrijwel direct is het bedrijf naar Amsterdam gekomen om verder te ontwikkelen. Inmiddels heeft Craze een up-to-date database van ruim 1 miljoen evenementen.'], ['']]"
"[['Bedrijven zijn zich bewust van de noodzaak om een B2B online strategie te ontwikkelen, maar in de praktijk weten ze zich vaak geen raad. ‘Ze staren als een hert in een koplamp’, aldus Brian Strojny, oprichter van Insite Software, gisteren op het samen met Evident georganiseerde Emerce B2B Online in Maarssen.'], ['Van Thule Group tot Maurice van Veghel van Sligro, allen schetsen gisteren het beeld van organisaties die grote moeite hebben met veranderingen. Toen Brabander Van Veghel een aantal jaren geleden de\xa0Sligro organisatie kwam versterken – het bedrijf levert maaltijden aan onder meer gevangenissen en restaurants – waren zijn meerderen niet gediend van al die moderne ICT terminologie. Doe maar gewoon, dan doe je al gek genoeg. “Ik heb ook geleerd om niet aan deuren te trekken van mensen die hem toch niet willen opendoen, dan kun je maar beter een andere deur proberen.”'], [''], ['Annie Scopel is verantwoordelijk voor alle customer service-activiteiten van Thule Group in Noord-Amerika. Ze lanceerde een nieuw online B2B platform in de VS en Canada en een zogenoemde preseason program om de vraag beter te kunnen voorspellen. “De ondersteuning van onze retailers was in het verleden om te huilen. Die hingen vaak dertig minuten aan de telefoon en enkelen vertelden ons dat ze nog liever een kattenbak gingen verschonen. Die klachten waren binnen de organisatie bekend, maar er werd aanvankelijk niets mee gedaan.”'], ['Klanten worden nu binnen een halve minuut geholpen en komen bij de juiste experts terecht. Ook slaagde Scopel er in het aantal contactmomenten met klanten aanzienlijk te verhogen zonder extra personeel aan te nemen, maar door een efficiencyslag te maken en nieuwe technologie te omarmen. Maar iedere keer was het weer een gevecht om haar meerderen te overtuigen. “Omdat ik resultaat boekte, heb ik vertrouwen kunnen winnen.”'], [''], ['“Als ik jullie een tip kan meegeven, dan is het om altijd goed naar je klanten te luisteren”, adviseerde Scopel. “Gebruik enquêtes om te leren wat anders en beter zou kunnen. En onthoud dat wat je doet altijd een evolutie is. Het is nooit klaar.”'], ['Sligro, kent een historie van eigen ontwikkelde software die volgens Van Veghel op zich goed werkte. “Maar het is spaghetti en voor\xa0Sligro, 3.0 moeten we aansluiten bij bestaande standaarden.” Van een elementair bestel- en transactieplatform is Sligro nu op weg naar een loyaliteitsplatform. Het webportaal is nu al goed voor 850 miljoen euro omzet per jaar, maar dat kan nog verder verbeterd worden met behulp van analytics die meer inzicht geven in wat klanten willen. “We beschikken over een goudmijn aan gegevens, maar we moeten er voorzichtig mee zijn, want een verkeerde stap en je staat in de krant.”'], ['“Het klinkt vreemd uit mijn mond, maar begin niet met software”, adviseerde Brian Strojny gisteren. “Begin met met een plan, en wacht daar niet te lang mee. Een bank zonder online faciliteiten is tegenwoordig ondenkbaar, voor luchtvaartmaatschappijen geldt hetzelfde. B2B bedrijven hebben minder haast. Maar ook hun wereld verandert, de ervaring die de onlineconsument heeft wil hij ook in het zakelijke verkeer.”'], ['Begin klein en breidt langzaam uit, zodat uiteindelijk alle afdelingen bij de online activiteiten worden betrokken.\xa0Strojny: “Als je verkoopteam niet over mobiele middelen beschikt, zorg dat dat ze die krijgen, want je klanten hebben die ook, en willen mobiel kunnen inkopen. Begin met het laaghangend fruit in de organisatie.”'], ['Foto’s: Peter Boer']]"
"[['Het heeft even geduurd, maar de eerder dit jaar in Barcelona aangekondigde de Sony Xperia Z4 tablet wordt nu ook eindelijk in de Benelux geleverd. De dunste tablet ter wereld, volgens Sony dan.'], ['Vreemd genoeg is voorlopig alleen het model met LTE en Bluetooth-toetsenbord beschikbaar, dat 779 euro kost. In Duitsland is wel een WiFi-variant te koop, voor 579 euro. De LTE-versie is in Duitsland ook nog eens flink goedkoper: 679 euro.'], ['De Xperia Z4 Tablet heeft een 10,1-inch beeldscherm met een resolutie van 2560×1600 pixels. Die verder draait onder een Qualcomm Snapdragon 810 processor. Er is standaard 32 GB aan opslag. Verder is een 8.1-megapixel camera aanwezig, met aan de voorkant 5.1-megapixel camera. Op de tablet staat Android.'], ['']]"
"[['‘Het nieuwe social’ is niet tekst- maar beeldgeoriënteerd en de meeste grote merken doen er niets mee. Opmerkelijk, want de engagement ratio van bijvoorbeeld Instagram ligt volgens Forrester boven de vier procent.'], ['Een recent rapport van Forrester Research schetst een beeld van een social media-wereld die veel merken missen: de wereld van beeld. Instagram en Snapchat zijn op dat front nu de leidende diensten. '], ['“Van de top 50 merken die we volgen heeft iets meer dan de helft , 58 procent, een account op Instagram. Wie niet veel post maakt dat goed door kwalitatief goede postings. De interactieratio’s op Instagram liggen gemiddeld op 4,21 procent terwijl die op Facebook maar 0,07 procent bedragen.”\t '], ['De merken die Instagram wel inzetten posten gemiddeld 5,6 berichten per week. '], ['Marketeers zijn afgelopen jaren bewust geworden van de rol van socialmedia. Daarbij gaan ze echter enkel uit van mediakanalen die tekstueel zijn georiënteerd. Beeld heeft daar amper een rol in, omdat de meeste technische systemen die zij gebruiken hier niet mee overweg kunnen. Forrester noemt dit ‘visual social listening’. '], ['“Het social web is visueel” en de acceptatie onder consumenten groeit sneller dan merken kunnen bijbenen. '], ['Gisteren werd uit een onderzoek van GfK duidelijk dat deze trend ook Nederland niet ontgaan is. De helft van de jongeren tot negentien jaar heeft een actief account op Instagram en Snapchat.'], [''], [''], ['Foto: Maurizio Pesce (cc)']]"
"[['Jeroen Wijering, de Nederlander achter JW Player, heeft al diverse overnamegesprekken gevoerd, maar is daarmee ‘zeer voorzichtig’, zo vertelde hij gisteren via een live-verbinding vanuit New York aan het Mediapark Jaarcongres.'], ['“We zijn inmiddels een bedrijf van honderd man, als we ons bedrijf gaan verkopen, moeten die goed terechtkomen”, aldus Wijering. “Maar belangrijker is dat we nu nog onafhankelijk zijn. Als we morgen door YouTube gekocht zouden worden, loopt iedereen weg.”'], ['YouTube draaide het eerste jaar zelfs op JW Player, maar inmiddels heeft Wijering overal klanten, van het Witte Huis tot Nu.nl. “Het voordeel dat wij bieden is dat je zelf je advertenties kunt verkopen en geen percentage hoeft af te dragen aan YouTube of een ander kanaal.” Professionele gebruikers betalen 15 dollar per speler per website.'], ['JW Player, genoemd dus naar de maker zelf, begon als een hobby. “In de tijd waarover we spreken had je Quicktime en Windows Player, maar die kon je moeilijk integreren op de website.” Hij creëerde een forum waar gebruikers vragen konden stellen.'], ['In 2006 besloot hij op zoek te gaan naar geschikte zakenpartners. Dat werden Dave Otten en Brian Rifkin uit New York, die een online video-advertentienetwerk hadden ontwikkeld.'], ['Inmiddels wordt de speler op ruim 2 miljoen sites gebruikt. Die vele miljarden video’s per dag afspelen. Opvallend genoeg heeft vooral de zakelijke markt de speler ontdekt, entertainment is een middenmotor.'], ['JW Player biedt inmiddels ook diensten aan op het gebied van video hosting, streaming, reclame, analytics en slimme manieren om video workflows te optimaliseren. “We kijken ook naar mogelijkheden om video beter doorzoekbaar te maken.”']]"
"[['Na een keiharde ontkenning in april, geeft het Finse Nokia nu dan toe dat het toch weer eigen mobiele telefoons op de markt gaat brengen. De CEO van het bedrijf onthulde het een en ander daarover aan Manager Magazin in Duitsland.'], ['Volgens Rajeev Suri begint Nokia aan de productie zodra de huidige overeenkomst met Microsoft afloopt. Die overeenkomst houdt in dat Nokia, na de verkoop van zijn mobiele divisie, voorlopig geen smartphones meer zal produceren.'], ['Het nieuws komt een dag nadat bekend werd dat Stephen Elop, de voormalige CEO van Nokia, is opgestapt bij Microsoft. Elop was jarenlang het gezicht van Nokia en de huidige lijn Lumia telefoons.']]"
"[['Roland Teerenstra is benoemd tot managing director van Isobar in Nederland. Hij volgt Sven Hubert op die onlangs verhuisde om de leiding over Isobar te voeren in Zuidoost Azië.'], ['Teerenstra komt bij Vizeum vandaan, een ander label Dentsu Aegis in Nederland. In zijn nieuwe positie zal hij zich onder meer bezighouden met de integratie van de digitale activiteiten van Isobar en Social Embassy. '], ['Julius Minnaar, CEO van Dentsu Aegis Network in Nederland, zegt: “Na de launch van onze data unit DAN DNA is de benoeming van Roland een volgende stap in het optimaliseren van onze interne samenwerking waardoor we het aanbod voor onze klanten verder versterken.”']]"
"[['Nu.nl gaat deze zomer al zijn eigen Periscope introduceren onder de naam Cameraad. Gebruikers kunnen met hun smartphone zelf livebeelden uitzenden en ook bekijken. Dat vertelde hoofdredacteur Gert-Jaap Hoekman vanmiddag op het Mediapark Jaarcongres in Hilversum.'], ['Cameraraad is ontwikkeld met geld van het Stimuleringsfonds voor de Journalistiek, samen met TNO. Hoekman had er zelf rekening mee gehouden dat er ‘op zijn vroegst in september een prototype zou zijn’, maar enkele maanden terug had hij al een werkende applicatie. Die gewoon wordt opgenomen in de nieuwsapp van Nu.nl.'], ['Met Cameraad kan de redactie door een druk op de knop burgers die zich binnen een bepaalde straal van een nieuwswaardig evenement bevinden (de Vierdaagse of politie-acties) vragen om te filmen met hun telefoon. Deze livestreams kunnen vervolgens, na minimale regie vanuit de redactie, worden toegevoegd aan nieuwsartikelen, maar ook rechtstreeks worden bekeken. Daarmee hoopt Nu.nl zijn nieuwsverslaggeving actueler, rijker en multimedialer te maken.'], ['Het project is in eerste instantie los van Nu.nl ontwikkeld door TNO, dat al enkele jaren werkt aan mobiele toepassingen. TNO constateerde bij de aanvang van het project dat nieuwssites en apps met elkaar concurreren om zo actueel mogelijk, en op zo interessant mogelijke wijze nieuws te publiceren. Maar dat het tot nu toe niet is gelukt om direct betrokken of freelancers en journalisten in te schakelen.'], ['Met Meerkat en Periscope zijn de mogelijkheden verruimd, maar die zijn volgens Hoekman niet goed te integreren met bestaande platforms. “Beide applicaties zijn afgestemd op Twitter.’'], ['Nu.nl gaat Cameraad deze zomer testen tijdens de start van de Tour de France in Utrecht en de Vierdaagse in Nijmegen. “Maar we zouden ook kunnen overwegen om een liveverslag te maken van een lange file. De mogelijkheden zijn onbeperkt.”']]"
"[['Amerikaanse etailers gaan meer geld uitgeven aan optimalisatie, en dan met name A/B-testen. Dat blijkt uit een nieuwe studie van Optimizely.'], ['53 procent van de respondenten uit het onderzoek geeft aan het budget te gaan verhogen. En 99 procent zegt dat optimalisatie bijdraagt aan het succes van hun marketing- en productstrategie.'], ['Ongeveer de helft van de ondervraagde bedrijven heeft personeel in dienst voor optimalisatie. Vaak zijn ze onderdeel van de marketinginspanningen, maar ook ontwerp- en ontwikkelteams houden zich er vaak mee bezig.'], ['58 procent draait wekelijks experimenten, 27 procent doet het maandelijks.']]"
"[['De Amerikaanse bezorger UPS heeft voor een onbekend bedrag Parcel Pro overgenomen, een verzekeraar voor juwelen, horloges en andere waardevolle artikelen.'], ['Het bedrijf bestaat al sinds de jaren negentig en heeft kantoren in New York, Los Angeles, San Francisco, Miami, Hong Kong, Tokio en Singapore.'], ['Nu de onlineverkoop van juwelen stijgt – in de VS met 20,6 procent in 2014 – wordt de verzekering van waardevolle spullen belangrijker. Parcel Pro verzekert die tot wel 100.000 dollar.']]"
"[['Het Californische Menlo Security lanceert een nieuwe oplossing voor de bestrijding van malware onder de noemer Isolation Platform. Daarbij wordt malware al afgevangen voordat het de desktop of laptop bereikt.'], ['Bedrijven spendeerden meer dan 70 miljard dollar aan beveiligingssoftware, maar hadden desondanks 400 miljard dollar aan schade. Dagelijks wordt 1 miljoen malware-infecties geregistreerd.'], ['Eindgebruikers hoeven geen software te installeren. De cloudtechnologie vormt als het ware een filter tussen het web en de eindgebruiker. Alleen verkeer dat veilig wordt geacht wordt doorgegeven, dat geldt ook voor beveiligde (HTTPS) webcontent. Webanimaties via Flash (dat gevoelig is voor aanvallen) worden door het systeem zelf uitgevoerd.\n\nHet bedrijf heeft een dezer dagen 25 miljoen dollar aan financiering opgehaald bij investeerders als General Catalyst, Osage University Partners en Engineering Capital.']]"
"[['Op het mediapark in Hilversum wordt ruimte gemaakt voor startups en snelle groeiers. Media Park, Het Nederlands Instituut voor Beeld en Geluid en NPO bieden startups ruimte in hun gebouwen, zo maakten ze vandaag bekend op het Mediapark Jaarcongres.'], ['Op het Media Park worden vanaf september op meerdere locaties ruimtes vrijgemaakt voor startups, onder meer in het Studiocentrum, bij Beeld en Geluid en bij de NPO.'], ['Het Media Park Accelerator programma voorziet behalve in ruimte in coaching, toegang tot kapitaal en het podium waarop deze jonge bedrijven zich kunnen presenteren.'], ['De grote, bestaande ondernemingen op het Media Park kunnen zo hecht samenwerken met de startups en daardoor innovatie in onze industrie dicht bij huis halen.'], ['De startup faciliteiten op het Media Park worden zeer betaalbaar in de markt gezet, beloof iMMovator, een van de initiatiefnemers.'], ['De selectie vindt plaats aan de hand van een wedstrijd. De winnaar wordt begin september bekendgemaakt bij het Cross Media Café Coming Soon gecombineerd met de feestelijke Seizoensopening op het Media Park.']]"
"[['Uitgeverij Mediahuis, sinds vorig jaar eigenaar van NRC, gaat een deel van zijn nieuwsvideo’s interactief maken. Hiervoor gaat het bedrijf in zee met het Nederlandse Marduq.tv, die zich specialisten in ‘levende video’ noemen.'], ['Marduq.tv verzorgde eerder al producties voor Randstad, RTL, Zoomin.TV en ANWB, en won hiervoor de Accenture Innovation Awards.'], ['Door interactieve lagen aan video’s toe te voegen, ontstaat een nieuwe vorm van berichtgeving, waarmee Mediahuis voorop wil lopen. De redactie werkt deze zomer aan verschillende formats. Voorbeelden zijn nieuwsitems waar bij elke scene gestemd en gediscussieerd wordt,\xa0 en commercials die tegelijk webwinkels zijn.'], ['Mediahuis is de grootste online uitgeverij van België. Sinds vorig najaar groeit de belangstelling voor video op haar sites: van 5 miljoen impressies richting 15 miljoen impressies per maand in een half jaar tijd.']]"
"[['De overstap naar een nieuwe digitale nieuwscultuur blijkt bij traditionele media maar moeizaam te verlopen. Hoofdredacties zijn vooral bezig met organisatorische veranderingen, maar een duidelijke toekomstvisie op online journalistiek ontbreekt. Dat blijkt uit onderzoek van journaliste Klaske Tameling.'], ['De nieuwscultuur is de afgelopen jaren verschoven van massamedia, waar elke abonnee of kijker hetzelfde voorgeschoteld krijgt, naar online‐media, waar de nieuwsconsument zelf zijn keuze maakt en interactief is.'], ['Zowel bij de geschreven als bij de audiovisuele pers wordt daarom de noodzaak onderkend om veel meer nieuws online te brengen, en dan natuurlijk het liefst door dezelfde journalisten, om ‘dubbel werk’ te voorkomen. Hoofdredacties bedenken dan ook het ene plan na het andere om nieuws sneller en bij voorkeur multimediaal online te brengen, of om juist op internet verdieping aan te brengen, omdat de ruimte daar nu eenmaal onbegrensd is.'], ['Vaak worden de ambitieuze doelstellingen in die plannen niet gehaald, wordt er ten halve gekeerd of wordt het roer helemaal omgegooid, constateert Tameling. Zij verrichtte in 2011 en 2012 etnografisch onderzoek bij de Volkskrant, NOS Nieuws, Het Financieele Dagblad en BNR in de vorm van uitvoerige gesprekken met alle geledingen van de redacties. Ook kreeg ze inzage in beleidsdocumenten over crossmediaal werken. ‘Voor audiovisuele nieuwsredacties zoals BNR en de NOS is die overgang wat kleiner omdat die veel meer deadlines op een dag hebben dan de kranten, maar voor allemaal geldt dat ze veel minder uit de mogelijkheden halen dan erin zit. Zo zijn de onlineredacties relatief klein, hebben ze weinig in te brengen, is het onlineplatform nog erg op tekst gericht in plaats van op beeld en maken ze maar in beperkte mate gebruik van online statistieken.’'], ['Ook blijkt dat de crossmediale redactie een kloof creëert tussen journalisten van massamedia en online media. Volgens Tameling is het probleem dat leidinggevenden zelf onderdeel zijn van de traditionele (massamedia)cultuur, waardoor ze niet in staat zijn om noodzakelijke samenwerking tussen redacteuren te bewerkstelligen. ‘Leidinggevenden hebben zelf eigenlijk onvoldoende verstand van een digitale nieuwscultuur, maar geven intussen weinig ruimte voor goede ideeën van onderaf.’'], ['De nadruk zou volgens haar minder op de aanpassing van de organisatie moeten liggen en meer op een fundamentele verandering van de journalistieke cultuur. Wat is de rol van de journalist bij onlinemedia? Daar werd op de redacties nauwelijks over gepraat.']]"
"[['Meer dan de helft van Nederlands grootste adverteerders reageert niet op klantvragen die ze via Twitter krijgen voorgelegd. Op Facebook hebben ze dat probleem veel minder.\n\nDat blijkt uit een steekproef van Returnsocial die zijn resultaten zojuist presenteerde in Hotel Arena te Amsterdam. Het bedrijf liet van vijftig bestaande accounts 1.400 vragen stellen aan bedrijven, de top 100-adverteerders volgens Nielsen, uit de sectoren automotive, verzekeringen, banken, energie, telecom, travel, FMCG, retail, non-profit en loterijen. '], ['Op berichten op Facebook werd in tachtig procent van de gevallen gereageerd, op Twitter-vragen maar 37 procent. Gemiddeld duurde het drie uur voordat er een reactie kwam, als die kwam. De FMCG-branche, die zestig procent van de berichten negeert, nam er 8,5 uur de tijd voor De bankensector pakte een bericht binnen 21 minuten op. '], ['“Wat ons met name is opgevallen, is dat veel bedrijven niet reageren op vragen van hun klanten of, wanneer ze wel antwoordden, deze slechte content bevatte, terwijl andere bedrijven weer uitblonken in reactiesnelheid en kwaliteit”, aldus Johan van Mil van ReturnSocial.'], ['Foto: Thomas Galvez (cc)']]"
"[['Netflix heeft onder de Nederlandse jeugd evenveel bereik als de on demand-diensten van de NPO en RTL. Nederlanders betalen ook makkelijker om online video te kunnen kijken dan voorheen.'], ['RTL XL, NPO Gemist en Netflix hebben ieder een kleine twintig procent onder de jeugd tot negentien jaar. Dat blijkt uit cijfers die Liesbeth Nekkers van GfK vanochtend presenteerde op het Mediapark Jaarcongres.'], ['Uitschieter echter, en niet verrassend, is YouTube. Dat heeft onder jongeren een bereik van 86 procent. En het gebruik van de videosite van Google groeit alleen maar. Het aantal YouTube-visits onder de volwassen kijkers van de nabije toekomst verdubbelde afgelopen jaar.'], [''], [''], ['Nekkers liet ook zien dat de wereld voor uitgevers alleen maar complexer wordt. Hij wordt nog mobieler en bezoekers komen vaker binnen via derde kanalen. In sommige gevallen hoeven ze niet eens die (sociale) kanalen te verlaten om nieuws en video te nuttigen. Meer dan de helft van de jongeren is bijvoorbeeld actief gebruiker van Snapchat en Instagram.'], ['Jeugd:\n'], ['Totale populatie:\n'], ['Hoe Nederland en jeugd in het bijzonder digitaal televisie kijkt:'], [''], [''], ['Foto: husky (cc)']]"
"[['Internetbureau Burst uit Rotterdam neemt Jack de Graaff en Joke Pronk op in de nieuwgevormde Raad van Advies. Dit orgaan moet de leiding helpen bij het bepalen en vasthouden van zijn strategische koers. '], ['Burst is de afgelopen jaren hard gegroeid en directeur Hans Malta krijgt met de Raad van Advies een groep seniore adviseurs tot zijn beschikking om mee te klankborden over de koers.'], ['De Raad bestaat uit drie zetels waarvan er nu twee worden vervuld. Jack de Graaff is afkomstig uit de reclamewereld, onder andere als CEO van Publicis. Joke Pronk neemt ruime marketingervaring mee van onder meer Ahold en HAK.']]"
"[['Voormalige ontwikkelaars van Magento hebben speciale software ontwikkeld voor B2B e-commerce. Oro Inc. leverde al langer CRM software.'], ['Oro Inc. werd in 2012 opgericht, een jaar nadat eBay Magento had overgenomen. Dat pakket is inmiddels de belangrijkste pijler onder de eBay Enterprise divisie.'], ['Oro wil met OroCommerce dus specifiek de B2B sector bereiken en komt met tools om eenvoudig allerlei goederen te bestellen. Het Amerikaanse bedrijf onder leiding van Yoav Kutner (voormalig CTO Magento) heeft nog niet aangegeven wanneer het precies beschikbaar zal zijn.'], ['De verwachting is dat de B2B markt de B2C markt zal gaan passeren. In 2019 zullen fabrikanten en groothandel al voor 30 procent verantwoordelijk zijn voor uitgaven aan e-commerce technologie.']]"
"[['Tesco en Unilever werken zetten in het Verenigd Koninkrijk\xa0 gezamenlijk iBeacon-technologie in om Magnum-ijs te promoten. Die technologie zal in 270 Tesco Express-winkels beschikbaar zijn.'], ['Klanten die de Mpulse app hebben gedownload kunnen waardepunten verzamelen, en krijgen speciale aanbiedingen te zien.'], ['De app, ontwikkeld door Karmarama en Urban Airship, is eind deze maand verkrijgbaar in Google Playstore en App Store.'], ['']]"
"[['Het aantal bezitters van tablets en smartphones blijft jaarlijks met enkele procenten groeien. Inmiddels heeft 65 procent van de Nederlanders van 13 jaar en ouder een tablet in bezit (8,6 miljoen). Dit blijkt uit de resultaten van het onderzoek ‘GfK Trends in Digitale Media & Entertainment’ die vandaag bekend zijn gemaakt.'], ['Door het stabiele aantal bezitters van een vaste computer, zijn er nu meer tablet dan desktop gebruikers.'], ['Ook het aantal Nederlanders met een smartphone blijft met enkele procenten groeien, van 76 naar 80 procent. Onder de jongeren is slechts 4 procent die geen smartphone heeft. Er zijn meer jongeren die appen dan bellen met hun smartphone.'], ['Het aantal Nederlanders met een actief Facebook- (74 procent) en Twitteraccount (30 procent) blijft stabiel, ook onder de jongeren. Instagram, Pinterest en Snapchat groeien, met name onder jongeren.'], ['Slechts 1,5 procent van de Nederlanders zegt een smartwatch te hebben. Ten opzichte van december 2014 neemt de aanschafintentie af van 17 naar 11 procent.']]"
"[['Zeker de helft van de webconsumenten zal tegen 2020 over de grens gaan kopen. Accenture en AliResearch, onderdeel van Alibaba, verwacht dat de markt dan een omvang van 1 biljoen dollar heeft bereikt. De total onlinemarkt bedraagt tegen die tijd 3,4 biljoen.'], ['Het grensoverschrijdende verkeer vindt vooral in Azië plaats, met een marktaandeel van 48 procent. Aziatische landen, en vooral China, zullen met name bij Amerikaanse sites bestellen.'], ['West Europa en Noord Amerika staan op de tweede en derde plaats, maar vooral Latijns Amerika, Rusland en het Midden Oosten groeien in dit opzicht snel.'], ['Kleding, elektronica en cosmetica zijn in trek, naast hotelreserveringen.'], ['Dat met name de Chinese e-commerce gigant Alibaba in deze cijfers is geïnteresseerd, komt niet als een verrassing. Het bedrijf richt zich met AliExpress.com op crossborder e-commerce.']]"
"[['Bedrijvengroep Greenhouse Group uit Eindhoven, specialisten op het gebied van online marketing, is overgenomen door het internationale bureaunetwerk GroupM, onderdeel van WPP.'], ['Dat maakte het bedrijf zojuist bekend. Directeur Marion Koopman is medewerkers en klanten op dit moment aan het informeren over de deal. Over de details van de overname doen de partijen geen uitspraken, maar WPP zal tientallen miljoenen hebben betaald voor de 150 superspecialisten uit het zuiden.'], ['Greenhouse Group bestaat uit Blue Mango Interactive, Fresh Fruit Digital, SourceRepublic en We Are Blossom. Bedrijven uit de groep zijn bezig hun vleugels uit te slaan naar de internationale markt. GroupM/WPP kan dat proces bespoedigen.'], ['De meeste grote online marketingspecialisten uit Nederland zijn nu in handen van giganten als WPP, Dentsu Aegis en IPG.'], ['Koopman tegenover Emerce: “Drie jaar geleden moesten we kiezen om ons óf als digitaal specialisten door te ontwikkelen óf ook offline expertise te ontwikkelen. We kozen voor het eerste. Dan weet je dat er een moment komt dat je moet gaan samenwerking met een andere partij voor de offline kennis.”'], ['Meerdere partijen zijn afgelopen jaren in Eindhoven langsgeweest voor de rituele kopjes koffie ter kennismaking. GroupM, in de persoon van Eric Kramer, belde vorig jaar, dronk koffie en liet een positieve indruk achter. '], ['“GroupM heeft een enorm grote Research & Intelligence-tak. Onze mensen watertanden van de hoeveelheid data en kennis over offline media. Op onze beurt krijgen wij de gelegenheid onze technologie binnen GroupM uit te rollen.”'], ['De WPP-dochter is internationaal bezig zijn online expertise te clusteren en beter te laten aansluiten op de bestaande offline praktijk. Dat project heet GroupM Connect. Greenhouse Group wordt daarin opgenomen, samen met mediabureaus MEC, Mindshare, Mediacom en Maxis.'], ['“We blijven in Eindhoven. De stad en de samenwerkingsverbanden zijn onze kracht. Aan de praktijk verandert niets, al gaan we natuurlijk wel samen met GroupM klanten bedienen.” '], ['De oprichters van Greenhouse Group, Frank Sanders en Marijn Maas, en Marion Koopman blijven langer dan drie jaar bij het bedrijf betrokken. Dat beloven ze contractueel. '], ['Sanders en Maas richtten tijdens hun studie online telecomwinkel Typhone op en verkochten hun bedrijf in 2008 aan The Phone House. Met hun kennis over online marketing begonnen ze Blue Mango. Dat bedrijf had lange tijd een site met twee webpagina’s: homepage en Vacatures. Voor de nieuwe specialismes in portefeuille openden ze nog drie nieuwe labels.   ']]"
"[['HelloFresh Benelux gaat dit jaar de 75.000 actieve abonnees halen. Dat belooft CEO Maartje Frederiks in een interview dat morgen verschijnt in Emerce magazine. Daarmee heeft de Benelux een groot deel van het totale klantenbestand van de maaltijdbezorger.'], ['Het HelloFresh-concept, waarbij men via een abonnementsmodel gezonde maaltijdboxen kunt bestellen, heeft zijn oorsprong in Duitsland, Berlijn. Daar zetelt sinds de start in 2011 ook het internationale hoofdkantoor, waar de inmiddels zeven lokale vestigingen aan rapporteren.'], ['De startup\xa0levert vandaag de dag wereldwijd maandelijks vier miljoen maaltijdboxen. In 2014 aan 172.000 actieve klanten. Cijfers van het aantal actieve abonnees voor de gehele groep dit jaar zijn nog niet bekendgemaakt.'], ['Grootaandeelhouder is Rocket Internet, dat vandaag de dag bijna 52 procent van de aandelen bezit.'], ['‘Binnen de groep doet de Benelux het heel goed’, zegt Frederiks tegen Emerce. ‘Net als vorig jaar verwachten we dit jaar een verdrievoudiging van het aantal abonnees, een verachtvoudiging van het aantal bezorgde maaltijden en een omzetgroei met factor elf.’'], ['Word lid van Emerce voor 119 euro per jaar en ontvang een jaar lang Emerce magazine (zowel print als digitaal) inclusief diverse specials waaronder Emerce 100, de 250 pagina’s dikke eGuide en speciaal ledentarief voor meer dan twintig Emerce-events.'], ['\xa0']]"
"[['ZeelandNet, onderdeel van kabelaar DELTA, opent op 23 juni een speciale online boulevard voor Zeeuwse zelfstandige winkeliers. Men hoopt zo Zeeuwse consumenten en online ondernemers makkelijker tot elkaar te brengen. '], ['ZeelandNet en zijn partners (onder meer Myshop, Rabobank en Scalda), presenteren de eBoulevard 23 juni in de Brouwzaele in Terneuzen.'], ['Ondernemers kunnen eenvoudig een webshop inrichten op basis van eigen wensen en stijl vanaf 19 euro per maand. Met technische ondersteuning van de helpdesk van Myshop.'], ['Een netwerk van e-commerceprofessionals staat klaar om ondernemers te ondersteunen in het opzetten en invullen van de webshop. Daarnaast worden er regelmatig bijeenkomsten georganiseerd waar de diverse e-commercepartners hun kennis delen.'], ['Op 23 juni gaat de eBoulevard live met de eerste fase; het publiceren en beschikbaar stellen van nieuwe webshops. In de tweede fase bieden we de mogelijkheid bestaande webshops te koppelen aan de eBoulevard.']]"
"[['Op de Tilburgse Kermis, vanaf 17 juli, komen 25 iBeacons te hangen. Mensen met een smartphone kunnen via Bluetooth allerlei nieuwtjes ontvangen.'], ['De zendertjes komen op verschillende plekken op het kermisterrein. De berichtjes komen binnen via de 100%lokaal-app. Die app is gratis te downloaden via de App Store of Google Play.'], ['Bezoekers krijgen onder meer informatie over optredens, aanbiedingen van exploitanten en evenementen. “Voor ons is het een interessant experiment omdat we ook waarschuwingen kunnen verspreiden”, zegt Jet van Baast van de Gemeente Tilburg tegen Emerce.'], ['De Tilburgse Kermis wil graag het voortouw nemen om via iBeacons op een nieuwe manier met het publiek in contact te komen.'], ['Het initiatief komt van 100%Lokaal, een Tilburgs bedrijf dat naar eigen zeggen actief is in meer dan vijftig gemeenten met een uitgave van een gids met waardecheques van lokale ondernemers. Begin dit jaar werd een samenwerking met het Friese Lightcurb aangekondigd.'], ['Het is voor zover bekend de eerste keer dat een kermis iBeacons inzet. De bakens worden vooral in winkels of winkelcentra gebruikt. De Friese stad Sneek maakte eind april bekend dat het de eerste stad in Europa is met een volledige iBeacon-dekking.']]"
"[['De drie oprichters van United Wardrobe zijn door magazine Sprout uitgeroepen tot beste jonge ondernemers van het jaar. Joep Dohmen, Thijs Verheul en Sjuul Berden onderscheiden zich volgens Sprout met een visueel en sociaal platform dat in korte tijd een grote schare fans heeft bereikt en serieuze omzet draait. '], ['United Wardrobe is een online marktplaats voor tweedehands kleding. Het bedrijf dat in januari 2014 is opgericht telt inmiddels 90.000 gebruikers en heeft maandelijks vele honderden transacties. United Wardrobe verdient 10 procent per transactie.'], ['De platformeconomie, met bedrijven als Thuisbezorgd, heeft laten zien dat er ook met micro-marges grote winst te halen is, aldus de jury.'], ['Uitzendbureau JAM is winnaar van de publieksprijs. De oprichters\xa0Miranda, Martijn en Ruud Schippers wisten op Sprout.nl de meeste stemmen binnen te halen.'], ['De prijs is onderdeel van de jaarlijkse 25 onder de 25-verkiezing die Sprout Magazine organiseert.']]"
"[['De foto’s waren al gelekt, dus ontbraken alleen nog de details. Google-dochter Nest Labs, bekend van de slimme thermostaat, heeft vanavond een beveiligingscamera aangekondigd. '], ['De camera, die samenwerkt met de thermostaat van Nest via een mobiele app, draait op de onlangs aangekondigde Brillo software, de Android voor de Internet of Things.'], ['De Nest Cam is identiek aan de Dropcam, de camera die Nest eerder heeft overgenomen. Daar is nu 1080p videobeeld aan toegevoegd (was 720p) en infrarood LEDs voor nachtopnamen. De opnamen worden in de cloud bewaard en zijn daar ook terug te spoelen. In de VS zal de camera volgende week al te koop zijn voor 199 dollar.'], ['Ook werd een nieuwe versie van de slimme brandmelder Protect aangekondigd. Een nieuwe sensor kan beter een smeulende of juist snel verspreidende brand detecteren. Ook heeft de nieuwe Protect een langere levensduur en is hij wat kleiner. Protect gaat 99 dollar kosten.'], ['De vernieuwde Nest-app 5.0 brengt alle drie de producten (inclusief thermostaat) bij elkaar over verschillende platforms, waardoor de aansturing van Nest-producten eenvoudiger wordt.'], ['De nieuwe producten komen ook in Nederland beschikbaar.'], ['']]"
"[['Het Amerikaanse Fitbit, de fabrikant van fitnesstackers, haalt met zijn beursgang later vandaag naar verwachting 731,5 miljoen dollar op. Het acht jaar oude bedrijf is op papier 4,1 miljard dollar waard.'], ['Het bedrijf is genoteerd aan de New York Stock Exhange onder de noemer FIT. De begeleidende banken zijn Morgan Stanley, Deutsche Bank en Merrill Lynch. De openingskoers van 20 dollar is hoger dan verwacht. Fitness wil met de opbrengst vooral zijn R&D versterken.'], ['Fitbit is opgericht in 2007 door James Park en Eric Friedman en domineert inmiddels de markt voor wearables. De omzet steeg vorig jaar naar 745,4 miljoen dollar, waarbij 11 miljoen fitnesstrackers werden verkocht. Daarmee heeft het 68 procent van de markt. Zijn grootste concurrent is Jawbone.'], ['De producten van Fitbit worden ook in Nederland verkocht. Het Europese kantoor is gevestigd in Dublin, Ierland.']]"
"[['Albert Vogelaar (BSH Huishoudapparaten) en HotelSpecials hebben vanavavond tijdens de @ward Night in Pakhuis de Zwijger de DDMA E-mail Award gekregen.'], ['Vogelaar –\xa0E-mail Man van 2015 – kreeg de prijs vanwege zijn vermogen om in een grote organisatie als BSH Huishoudapparaten zaken voor elkaar te krijgen en daarmee resultaten te boeken. ‘Albert is een veelzijdige, ervaren dialoogmarketeer die begrijpt hoe effectief e-mailmarketing kan zijn. In een sector die klantcontact niet altijd omarmt, laat hij zien dat e-mail een belangrijke rol kan spelen in het conversieproces en daarmee een aanjager kan zijn voor verkopen. Hij boekt goede resultaten en is veelzijdig, want hij bemoeit zich met de strategie en klopt net zo makkelijk zelf html-code’, aldus juryvoorzitter Frans Reichardt.'], ['HotelSpecials heeft zich weten te onderscheiden met het inspelen op bewezen interesses van haar klanten. De jury bewondert de aanpak van HotelSpecials met dynamische klikprofielen op basis van individueel klantgedrag: ‘Klikdata worden continu ververst waardoor oude klikgegevens vanzelf uit het profiel verdwijnen. HotelSpecials segmenteert op basis van individuele klikdata, differentieert in de communicatie en blijft zo superrelevant. HotelSpecials gaat zeer zorgvuldig en systematisch te werk en test grondig. De resultaten zijn fenomenaal.” De aanpak van HotelSpecials is bovendien prima toepasbaar in andere sectoren.'], ['Albert Vogelaar liet Caroline Vogelaar (SeniorWeb) en Ingrid Terpstra (Robeco) achter zich. De winnende E-mail Campagne van 2015 van HotelSpecials eindigde voor campagnes van Opel, Thermen Bussloo en V&D.']]"
"[['Stephen Elop, de voormalige topman van Nokia en vice president apparaten en diensten bij Microsoft, is plotseling opgestapt door een reorganisatie.'], ['Elop was het gezicht van de voormalige divisie van Nokia bij Microsoft en verantwoordelijk voor de Lumia smartphones. Het lijkt er niet op dat hij vrijwillig vertrekt.'], ['Elop begon al in 2008 bij Microsoft en overzag toen Microsoft Office en andere zakelijke producten.'], ['Microsoft creëert een nieuwe Windows and Devices Group (WDG) die wordt geleid door Terry Myerson. Deze divisie moet Windows vooral als dienst positioneren.'], ['Elop is overigens niet de enige die mag vertrekken. Eric Rudder (Advanced Technology and Education) stapt eveneens op, net als Kirill Tatarinov (Dynamics) en strategisch directeur Mark Penn.']]"
"[['LinkedIn heeft zijn Pulse-app voor iOS en Android nieuw leven ingeblazen, nadat het bedrijf twee jaar geleden 90 miljoen dollar voor de Flipboard-achtige applicatie heeft betaald.'], ['Na de overname had LinkedIn grote plannen met Pulse, maar die kwamen niet echt van de grond. Wel wordt de technologie al enige tijd gebruikt voor de thuispagina van het sociale netwerk.'], ['De apps voor iOS en Android zijn volledig vernieuwd en brengen nieuws op basis van de connecties die je hebt. Verhalen die niet bevallen, kunnen worden verwijderd. Wekelijks worden zo’n 130.000 artikelen aangeboden.'], ['Pulse heeft zijn oorsprong in een project in 2010 aan de Stanford Universiteit in Silicon Valley. De toenmalige iPhone-app had al snel 30 miljoen gebruikers.'], ['Het is overigens toeval dat de lancering samenvalt met de aankondiging van de News-app door Apple.'], ['']]"
"[['De stad Antwerpen gaat via de signalen van smartphones volgen hoe mensen zich bewegen naar en in de stad. Het project, het grootste in zijn soort in Europa, gaat eind dit jaar van start.'], ['City of Things wordt een samenwerking van het Vlaams digitaal onderzoekscentrum iMinds, de stad Antwerpen en de mobiele netwerkprovider Mobile Vikings.'], ['Volgens de Gazet van Antwerpen worden op verschillende plekken in de stad, vooral in het toeristisch centrum en op drukke winkel- en verkeersassen, een groot aantal sensoren geplaatst. Die zullen signalen opvangen en verwerken.'], ['Het project zegt de privacy te garanderen. Men pikt alleen het signaal op. Er wordt niemand individueel gevolgd.']]"
"[['GitHub verstevigt zijn positie op de Europese markt en vestigt een lokaal supportteam op de Nederlandse markt voor grootzakelijke klanten. Dat zijn vaak corporates met bedrijfstransformerende softwareprojecten.\n\nVandaag maakt Brian Doll, baas Strategie van GitHub, bekend dat zijn bedrijf zich duidelijker wil manifesteren op de Europese markt. Dat doet hij met vier mensen in Nederland en twaalf in totaal in Europa. Van lokale kantoren is voorlopig nog geen sprake. “We gaan naar de mensen toe.”'], ['GitHub is vooral onder ontwikkelaars van open source-software een bekend platform. Het is een soort managementsysteem voor broncode van open source software. Ontwikkelaars publiceren er hun werk en anderen kunnen dat downloaden om door te ontwikkelen. GitHub is de plek waar bijvoorbeeld ook bedrijven als Google en Facebook hun bijdragen aan de open source-gemeenschap publiceren.'], ['Voor bedrijven biedt GitHub dezelfde platformfunctie, maar dan afgeschermd van de buitenwereld, tegen betaling. “Het Enterprise-pakket wordt veel verkocht aan bedrijven waarbij softwareontwikkeling hoog op de strategische agenda staat. Natuurlijk zijn dat IT- en softwarebedrijven maar denk ook aan de automobielindustrie, retail en finance”, aldus Doll tegen Emerce.'], ['Dolls systeem stelt die bedrijven in staat om met IT-partners van buiten op gecontroleerde wijze aan softwareprojecten te werken. “Met de zoekmachine kun je makkelijk projecten vinden, maar ook mensen en expertises waarvan je niet wist dat die binnen de organisatie aanwezig waren. Teams werken nauwer met elkaar samen. Er ontstaat een nieuw soort werken waarbij meerdere disciplines elkaar op natuurlijke wijze vinden.”'], ['GitHubs aandacht voor de Europese markt is niet vreemd. Het platform krijgt 36 procent van zijn verkeer uit Europa. Dat is meer dan op de thuismarkt Amerika. Een procent meer om precies te zijn.'], ['Het zeven jaar oude bedrijf zou op dit moment op zoek zijn naar tweehonderd miljoen dollar venture capital tegen een waardering van twee miljard dollar.'], ['Foto: Dave Fayram (cc)']]"
"[['In 2014 is de Europese e-commercemarkt gegroeid naar 423,8 miljard euro. De verwachting is dat er in 2015 een omzet van 477 miljard wordt gerealiseerd. Dat blijkt uit cijfers die brancheorganisatie Ecommerce Europe in Barcelona heeft gepresenteerd.'], ['De Europese markt staat op de tweede plaats na Azië. Binnen Europa blijft het Verenigd Koninkrijk de grootste e-commercemarkt, met een omzet van 127,1 miljard euro, gevolgd door Duitsland en Frankrijk. Nederland staat op een zesde plaats met 13,9 miljard.'], ['Het aantal banen dat dankzij e-commerce wordt gecreëerd, ligt volgens de organisatie rond de 2,5 miljoen.']]"
"[['Kickstarter breidt uit naar vijf nieuwe landen, waaronder België, ruim een jaar nadat de site al in Nederland neerstreek.'], ['Naast België kunnen ook starters in Oostenrijk, Italië, Luxemburg en Zwitserland producten of diensten inbrengen voor financiering.'], ['Eerder waren Groot Brittannië, Frankrijk, Duitsland, Spanje, Nederland, Denemarken, Noorwegen en Zweden reeds toegevoegd.'], ['In België waren al wel onlineplatforms voor crowdfunding, zoals Crofun en MyMycroinvest.'], ['Kickstarter heeft in 2014 ruim een half miljard dollar aan investeringen opgehaald. Meer dan 22.000 projecten werden succesvol afgerond. Van de 3,3 miljoen deelnemers waren er 2,2 miljoen nieuwkomers.']]"
"[['De Engelse tak van bureaunetwerk Dentsu Aegis koopt Ecommera, een dataspecialist voor retailers.\n\nHet bedrijf, dat sinds kort door het leven gaat als Order Dynamics, helpt merken en retailketens bij het verzamelen, duiden en exploiteren van de informatie die ze van en over hun klanten krijgen in het online en offline domein.'], ['Hoeveel geld met de transactie is gemoeid, houden de partijen voor zich.'], ['Order Dynamics heeft in Europa kantoren in Londen en Parijs en werkt daarbuiten veel op de Amerikaanse markt. Het bedrijf is enkele jaren geleden opgericht door de voormalig Chief Scientist van Amazon.com en Chief Strategy Office van IBM Smarter Commerce. Ironisch genoeg kreeg de onderneming een groeispurt mede dankzij een investering van WPP, een van de grootste concurrenten van Dentsu Aegis.'], ['Foto: Jason Hargrove (cc)']]"
"[['Mozilla heeft een app Webmaker in Google Play gezet, waarmee content in diverse talen kan worden vervaardigd.'], ['Webmaker werd in 2012 gelanceerd om gebruikers makkelijk sites en apps te laten ontwikkelen. De Android app werkt hoofdzakelijk met tekst en foto’s.'], ['Eenmaal klaar, kan het ontwerp worden gedeeld en desgewenst worden ‘geremixed’ met andermans creaties.'], ['Het programma is nog niet af en de huidige bètaversie is getest door vrijwilligers in onder meer Kenia, Bangladesh en India. De derde wereld is dan ook de markt die Mozilla op het oog heeft.'], ['']]"
"[['De Amsterdamse software-ontwikkelaar GlobalOrange sluit een strategische samenwerkingsovereenkomst met hostingbedrijf Unitt voor het leveren van een schaalbare infrastructuur op basis van de Amazon Web Services-cloud. '], ['Klanten kunnen daarmee volgens GlobalOrange vertrouwen op een veilig en stabiel online platform voor hun SaaS-producten.'], ['Unitt levert managed services op basis van de publieke (openbare) en private cloud, met een specialisatie in Amazon Web Services. Een belangrijk voordeel is dat klanten een zogenoemde continuous integration en deployment-strategie kunnen volgen. Dit houdt in dat zij nieuwe applicatie wijzigingen snel kunnen doorvoeren, en hun omgeving probleemloos kunnen opschalen of verkleinen.'], ['Een ander voordeel is dat nieuwe test- en ontwikkelomgevingen ook snel toegevoegd kunnen worden.']]"
"[['Amazon Web Services (AWS), de clouddienst van Amazon, gaat fors investeren in zonne-energie. Het laat een 80 megawatt zonnecentrale bouwen in de staat Virginia.'], ['De centrale levert jaarlijks 170.000 megawattuur (MWh) aan zonne-energie, evenveel als voor 15.000 Amerikaanse woningen.'], ['AWS wil in de toekomst al zijn datacenters van groene energie voorzien. Op dit moment is maar een kwart duurzaam. Volgend jaar moet dat aandeel naar 40 procent zijn gegroeid.'], ['Amazon Solar Farm US East wordt gebouwd samen met energiebedrijf Community Energy, dat gespecialiseerd is in zonne-energie.'], ['Ook Apple, Google en Facebook zijn bezig met groene energie voor hun serverparken. Google zou zelfs van golfenergie gebruik willen maken.']]"
"[['Beleggers vraten ze: aandelen van fabrikanten van 3D-printers, de koers van grote spelers als Stratasys en 3D Systems schoot de afgelopen jaren de pan uit. Inmiddels laten beleggers de aandelen massaal vallen, nu blijkt dat de fabrikanten amper winst maken. Of nog erger: nauwelijks een afzetmarkt weten te vinden.'], ['Eind april gaf beurslieveling Stratasys een tweede winstwaarschuwing af. De omzet en nettowinst zullen de komende periode een stuk lager uitvallen. Bij 3D Systems eenzelfde verhaal. Macro-economische omstandigheden zoals de hoge dollar hebben deze ondernemingen tijdelijk in zwaar weer gebracht. De koers van ExOne en VoxelJet is de afgelopen 17 maanden met 71 tot 80 procent gedaald.'], ['3D-printing blijft zijn potentie behouden, menen analisten, maar het kost de bedrijven moeite om een massapubliek te bereiken. Consumenten staan niet te springen om een 3D-printer in huis te halen. De omzet van 3D-printerfabrikant Makerbot, die zich ten dele ook op de consumentenmarkt had willen richten, is het afgelopen kwartaal zelfs met 18 procent gedaald.'], ['Daarnaast dreigt er concurrentie van grote bedrijven als HP, die weliswaar laat instappen, maar over veel meer marketinggeld beschikken. Bedrijven stellen aankoopbeslissingen uit in afwachting van een zogenoemde multi-jet printer van HP in 2016.'], ['Volgens sommige analisten is een consolidatieslag onvermijdelijk geworden. De verwachting is dat veel kleinere spelers de komende tijd in handen zullen vallen van grote partijen, dan wel geheel zullen verdwijnen.']]"
"[['De Amerikaanse voedingfabrikant Kellogg’s wil een eigen webwinkel openen waar het op abonnementsbasis snacks en ontbijtgranen verkoopt.\n\nPersbureau Bloomberg meldt dat op bronnen binnen het bedrijf met kennis van zaken. Wanneer Amerikanen hun snackabonnementen kunnen afsluiten en voor welke merken is niet bekend.'], ['Kellogg’s is eigenaar van merken als Cornflakes, All-Bran en Pringles. De meeste producten zijn graanproducten die rond of tijdens de maaltijd worden genuttigd.'], ['Voor de fabrikant is het initiatief enerzijds een verkenning van een nieuw want direct verkoopkanaal. Anderzijds is het verdienmodel anders dan gangbaar voor de meeste online verkopers. Zij verkopen doorgaans producten per stuk.'], ['Een lokale concurrent van Kellogg’s staakte onlangs een vergelijkbaar initiatief toen het na anderhalf jaar de stekker uit Nibblr trok. Het Engelse Graze.com is wel nog actief en verzendt voor zes dollar iedere week, om de week of iedere maand een doos ontbijtgranen.'], ['Foto: Pink Sherbet Photography (cc)']]"
"[['Digitaal bureau Mirabeau introduceert Miracademy, een programma met praktische trainingen, workshops en diepgravende kennissessies voor gerichte groei van medewerkers en projectteams in professionele organisaties.'], ['De trainingen, workshops en kennissessies groeien mee met de razendsnelle ontwikkelingen op het gebied van digitale technologie en werkwijzen, zo belooft het bureau.'], ['Mirabeau biedt vakinhoudelijke trainingen over software-ontwikkeling met het Spring framework, NodeJS, Test driven development en Test automation. Daarnaast leren medewerkers omgaan met nieuwe werkwijzen, zoals Agile projectmanagement, Scrum en Conversion Management.'], ['Naast aandacht voor de theorie, krijgen deelnemers hands-on opdrachten die ze meteen kunnen toepassen in de praktijk. De trainingen vinden plaats op een van de Mirabeau-vestigingen, een externe trainingslocatie of bij de deelnemers op kantoor.']]"
"[['Marketeer Oscar Diele wordt per 1 augustus operationeel directeur voor Flinders en verwerft tevens een belang in de online designmeubelwinkel.\n\nIn zijn nieuwe functie wordt Diele verantwoordelijk voor de ‘voorkant’ van Flinders: online marketing en verkoop, logistiek en de klantenservice. Dat is een breed takenpakket aangezien daar ook de professionalisering van de backendsystemen onder vallen; herinrichting van IT-systemen om de activiteiten te kunnen opschalen en klanten omnichannel persoonlijk te behandelen.'], ['Diele was al actief bij Flinders met zijn positie in de Raad van Advies. '], ['Oprichter Geert-Jan Smits, die in het verleden adviesbureau Jungle Minds oprichtte, gaat zich in de nieuwe constellatie richten op inkoop, leveranciersbeleid en de fysieke verkoop. '], ['Diele, nu global director E-commerce bij TNT Express, zal zich volgend jaar gaan bezighouden met de internationale expansie van Flinders. Het bedrijf is sinds een jaar actief in België. “Dat gaat erg goed. We hebben daar geen fysieke zaak maar zien wel soms Belgische klanten in onze zaak in Zaandam”, de hoofdvestiging van het bedrijf. “Volgend jaar expanderen we naar Duitsland. Dat is een grote markt met meer concurrentie. We positioneren ons aan de bovenkant van de markt met designartikelen”, waaronder ook een aantal die exclusief voor de winkel worden ontworpen. '], ['Eind 2013 nam Peak Capital een belang van twintig procent in Flinders om het bedrijf te helpen uitbreiden qua assortiment en bereik in België. ']]"
"[['De Noord-Amerikaanse fabrikant Razer wordt de nieuwe eigenaar van de populaire Android-spelcomputer Ouya. Het bedrijf achter de spelcomputer stond op de rand van een faillissement.'], ['Ouya was ooit een van de succesvolste campagnes op het crowdfundingplatform Kickstarter. Het toestel kostte ten tijde van lancering ongeveer honderd euro.'], ['Ondanks de brede bewondering voor het apparaat, had het bedrijf achter de spelcomputer moeite om geld binnen te halen. Onder meer werd een jaarabonnement aangekondigd.'], ['Toen Nvidia en Razer ook Android consoles aankondigden, leek het einde helemaal nabij. Razer lijkt met de aankoop vooral een concurrent uit de markt te hebben gehaald.']]"
"[['Adobe lanceert Adobe Stock, een verzameling foto’s, illustraties en grafieken die vanuit de Creative Cloud gebruikt kan worden, bijvoorbeeld voor Photoshop en InDesign.'], ['Adobe Stock, met ruim 40 miljoen afbeeldingen van hoge kwaliteit, is geïntegreerd met de de nieuwste versies van Photoshop CC, InDesign CC, Illustrator CC, Premier Pro CC en After Effects CC. Ontwerpers kunnen Adobe Stock direct binnen de CC desktop software opstarten. Ook hebben ze de mogelijkheid om afbeeldingen met watermerken toe te voegen.'], ['De dienst is beschikbaar via stock.adobe.com, ook voor niet-Creative Cloud gebruikers. Ook zij kunneen stockafbeeldingen downloaden, kopen en verkopen. Abonnees krijgen echter flinke kortingen tot 40 procent.'], ['De softwaremaker rapporteerde dinsdag voor de zesde keer op rij een beter dan verwachte kwartaalwinst. Adobe boekte 147,5 miljoen dollar winst tegen 88,5 miljoen vorig jaar. De omzet ging naar 1,16 miljard. Voor het lopende kwartaal worden lagere resultaten verwacht.'], ['\xa0']]"
"[['Google heeft het architectenbureau voor zijn nieuwe Europese hoofdkantoor in Londen aan de kant geschoven. AHMM wordt vervangen door de beroemde Britse architect Thomas Heatherwick.'], ['Naar verluidt vond Google CEO Larry Page de ontwerpen voor het Europese kantoor met een klimmuur ‘saai’. Het afhaken van AHMM zou zelfs hebben geleid tot het vertrek van diverse stafmedewerkers.'], ['Sinds de oprichting in 1994 ontwikkelt Heatherwick Studio wolkenkrabbers, brouwerijen, moskeeën, en zelfs simpele portemonnees en kerstkaarten.'], ['Heatherwick bedacht recentelijk de Londense tuinbrug, die met 270 bomen, struiken, klimplanten, heggen en bloemen, een plaats krijgt tussen Waterloo Bridge en Blackfriars Bridge.'], ['En voor New York ontwierp Heaterwick Pier 55, een artificieel eiland langs Manhatten dat als publiek park en entertainmentcentrum moet dienen. De bouw van het eiland is gepland voor begin 2016.'], ['Het Europese hoofdkantoor van Google gaat 1 miljard pond kosten.'], ['']]"
"[['Veilingsite eBay zal voor 1 juli bekendmaken wie het onderdeel eBay Enterprise overneemt. Dat is ook de datum dat eBay zijn betaaldienst PayPal afkoppelt.'], ['eBay Enterprise is de divisie die winkelbedrijven helpt op het gebied van internethandel. De waarde van het onderdeel wordt momenteel geschat op 1,5 miljard dollar. Dat is minder dat wat eBay in 2011 voor de activiteiten betaalde.'], ['Investeringsmaatschappij TH Lee Partners wordt als een van de belangrijkste gegadigden gezien.']]"
"[['De Nederlandse fabrikant Fairphone heeft de eerste beelden vrijgegeven van het ontwerp van haar nieuwe smartphone. '], ['Fairphone heeft eerder 60.000 smartphones verkocht aan kopers die willen bijdragen aan een ‘eerlijkere economie’.'], ['Het tweede model bouwt daarop voort, zoals het gebruik van ‘conflictvrije mineralen’ uit mijnen en een investering in een tweede welzijnsfonds voor werknemers in China, waar het toestel wordt gemaakt.'], ['De Fairphone 2 heeft naast een Full HD 5 inch scherm, een Qualcomm Snapdragon 801 platform en dual-SIM aan boord. Naast 32 GB opslagruimte is een camera van 8 megapixel. De gebruiker kan het apparaat verder eenvoudig openen en zelf de meest voorkomende reparaties uitvoeren.'], ['De voorverkoop begint deze zomer, de eerste telefoons zullen deze herfst verscheept worden. De adviesprijs bedraagt 525 euro. In 2015 zijn de telefoons alleen in Europa leverbaar.'], ['\n            ']]"
"[['Een van de grotere online elektronicawinkels van Nederland, Alternate.nl uit Ridderkerk, trekt al zijn producten terug van Beslist.nl. De vergelijker is te duur geworden.\n\nNaar nu blijkt heeft Alternate.nl zich vorige week teruggetrokken van Beslist.nl. De vergelijker introduceerde onlangs weer een nieuw adverteermodel voor de aangesloten webwinkels. Die gaan nu (weer) betalen voor iedere klik van de vergelijker naar een productpagina op hun winkel.'], ['“Ten opzichte van de vorige situatie zijn de kosten echter verdubbeld maar zijn de conversies gelijk gebleven. Het tarief is voor ons simpelweg te hoog om nog rendabel te kunnen adverteren”, aldus marketingcoördinator Rob Verheij.'], ['Alternate.nl is weg bij Beslist en ziet onder de huidige omstandigheden geen argument om weer terug te keren op de vergelijker. Vooralsnog zal het vrijgevallen budget niet elders worden gealloceerd.'], ['Beslist.nl streek afgelopen zomer ook al veel adverteerders tegen de haren in toen het een nieuw verdienmodel introduceerde. Het stapte over van een cpc-model (prijs per klik) naar een cps-model (betalen per verkoop). Daarvoor moesten webwinkels een pixel op hun site plaatsen die de vergelijker exact inzage gaf in de verkopen. Veel ondernemers waren niet gecharmeerd van deze geforceerde kijk in de keuken. Bedrijven als Coolblue, bol.com, Wehkamp en veel van hun branchegenoten dreigden zich en masse terug te trekken. Beslist.nl paste uiteindelijk zijn verdienmodel weer aan, maar krijgt weer forse kritiek te verduren van zijn klanten.'], ['Foto: David Goehring (cc)']]"
"[['De zakelijk sms-dienstverlener CM Telecom heeft in Duitsland drie mobiele serviceproviders overgenomen en breidt daarmee zijn lokale marktpositie aanzienlijk uit. '], ['Zojuist maakt CM bekend dat het in Duitsland de bedrijven smstrade, smspromote en Mobilant heeft overgenomen. De Brabanders plegen al jaren achter enkele overnames per jaar om hun internationale marktaandeel uit te breiden. Nu is na België Duitsland aan de beurt.'], ['Hoeveel geld met de overnames is gemoeid, is niet bekendgemaakt. '], ['De drie bedrijven hebben eigen mobiele gateways en bedienen hun klanten met messaging-, marketing- en operatordiensten. Ze blijven onder eigen naam hun in totaal achtduizend klanten bedienen en kunnen CM-diensten aan hun portfolio toevoegen. CM maakt ook bekend een kantoor te openen in Duitsland, in Wurzberg. Het heeft al buiten-Brabantse kantoren in Den Haag, Londen en Parijs. '], ['Foto: daspunkt (cc)']]"
"[['De rechtbank Midden-Nederland heeft een zaak aangespannen door Stichting BREIN over mediaspelers met illegale content doorverwezen naar het Hof van Justitie EU. Dat blijkt uit het gisteren gepubliceerde vonnis van de rechtbank Lelystad.'], ['De gedaagde Filmspeler.nl heeft een mediaspeler aangeboden in verschillende configuraties, zoals Filmspeler X5 fully loaded, Filmspeler Compleet (Raspberry pi), Minix Neo X7, Filmspeler X90 fully loaded en Turbo Sd/usb configuratie. Op deze hardware draait open source XBMC software voor het bekijken van films.'], ['Gebruikers kregen toegang tot streamingwebsites waar films, series en (live)sportwedstrijden vrij toegankelijk waren gemaakt. ‘Nooit meer betalen voor films, series, sport, direct te bekijken zonder reclame en wachttijd,’ zo adverteerde de site.'], ['In november 2014 heeft Brein een aantal eigenaren van streamingwebsites, waarop films, series en (live)sportwedstrijden werden aangeboden, aangeschreven en hen gesommeerd te staken met het beschikbaar stellen van auteursrechtelijk beschermd materiaal. Daarnaast heeft BREIN de hosting provider van de verschillende websites aangeschreven.'], ['BREIN wilde een einde aan de activiteiten omdat het streamen van films, series en (live)sportuitzendingen uit evident illegale bron in strijd is met het auteursrecht.'], ['Filmspeler.nl voerde aan dat BREIN geen belang heeft bij de vorderingen, aangezien die betrekking hebben op handelingen door internetgebruikers en niet door hem. Daarnaast is streamen volgens de site bij uitstek een technisch proces.'], ['De Rechtbank wil van het Europees hof weten of een tijdelijke kopie voor streaming uit ongeoorloofde bron ‘rechtmatig gebruik’ is. De Rechtbank vraagt ook het oordeel van het Europees hof of het hyperlinken naar content die zonder toestemming van de rechthebbenden openbaar is gemaakt een inbreukmakende mededeling aan het publiek is. Eerdere uitspraken van het hof maken dat weliswaar aannemelijk, maar gingen niet over illegaal openbaar gemaakte content.']]"
"[['Na Frankrijk, Duitsland, Engeland en Oostenrijk heeft het Nederlandse Fashionchick nu ook in België een eigen vestiging. '], ['Volgens Ellen Snijder, oprichtster van Fashionchick, was die uitbreiding een logische keuze omdat al een aanzienlijk deel van het huidige bezoek aan de site uit België komt. ‘Ook kregen we vaak vragen van Belgische vrouwen waarom het handige overzicht, de Fashion Finder, niet voor hun beschikbaar was. Ze shopten dus al vaak via Fashionchick.nl, alleen leverden niet alle shops in België.’'], ['In 2011 lanceerde Fashionchick een Duitse en Franse variant, een jaar later kwam Engeland er bij. Dit jaar wordt na Oostenrijk de Belgische markt aangeboord. Fashionchick.be krijgt, net als de overige internationale varianten van Fashionchick, eigen lokale redacteuren.'], ['Fashionchick maakt een eigen selectie van diverse modeshops en vult die aan met blogger looks, streetstyle trends, how to wears en essentials. Fashionchick.be werkt onder meer met webshops zoals Veritas, de Bijenkorf, Sarenza, La Redoute en Zalando.'], ['Sinds 2013 is Fashionchick geheel in handen van Sanoma.']]"
"[['IBM investeert stevig in Big Data-software Spark. De technologie wordt via de cloud aangeboden op zijn BlueMix platform. Het Amerikaanse bedrijf opent verder een Spark Technology Center in San Francisco.'], ['Spark kan data analyseren die op computerclusters staan, en te groot zijn voor traditionele databases. Maar het grootste voordeel is dat data al kan worden geanalyseerd als het binnenstroomt, in het jargon: streaming data.'], ['Spark kan sneller 100 terabyte aan data doorzoeken dan bijvoorbeeld het rivaliserende Hadoop. Hadoop deed daar in een snelheidstest 72 minuten over, Spark 23.'], ['IBM heeft Apache Spark tot dusverre grotendeels links laten liggen, maar wil nu 3500 medewerkers aan Spark-projecten koppelen. Het ziet onder meer toepassingen voor patroonherkenning en machine learning (vertalingen, datavisualisatie).'], ['Een belangrijke concurrent van IBM in dit verband is Databricks, een clouddienst die bovenop Amazon Web Services is gebouwd. IBM wil overigens met Databricks samenwerken.'], ['De verwachting is dat de inspanningen van IBM ook gunstige gevolgen hebben voor typische Spark startups als Adatao, Alpine Data Labs en ClearStory Data.'], ['Foto: student Shiva Gopalan samen met twee IBM ontwikkelaars op een IBM Spark Hackathon in San Francisco. ']]"
"[['Behalve De Telegraaf blijken ook de sites van Volkskrant, Trouw, Parool en Dumpert de afgelopen dagen besmet met malvertising. Dat meldt het Nederlandse beveiligingsbedrijf SurfRight. '], ['De advertenties, die worden aangeboden via internationale netwerken, wijzen gebruikers door naar de zogenoemde Angler Exploitkit. Die maakt gebruik van bekende beveiligingslekken in onder andere Adobe Flash Player. Bij een succesvolle infectie (bijvoorbeeld bij oudere versies van de Flash Player) wordt de Bedep Trojan geïnstalleerd.'], ['Blijkbaar hebben de criminelen een voorkeur voor nieuwssites omdat die een groot bereik hebben.'], ['SurfRight uit Hengelo richt zich naar eigen zeggen vooral op de bestrijding van malware, spam en phishing.']]"
"[['CEO Roland Palmer, een neef van Jaap Blokker, is vertrokken bij Blokker Holding, het moederbedrijf van Marskramer, Intertoys en Big Bazar.'], ['Theo de Kool, vicevoorzitter van de raad van bestuur, neemt zijn taken tijdelijk waar.'], ['Palmer vertrekt wegens verschil in inzicht, maar dat wordt niet verder toegelicht. Zijn vertrek komt na een teleurstellend bedrijfsresultaat in 2014.'], ['Palmer kondigde in mei nog een versnelde transformatiestrategie aan. Die strategie rust op vier pijlers: dicht bij de klant, eigentijdse formules, excellente operatie en open en betrokken teams. Ook hoopte Palmer binnen drie jaar een prominente toekomstbestendige omnichannel-speler in de Benelux te zijn. De online omzet moest een significant deel van de totale omzet uitmaken.'], ['De totale online consumenten-omzet is vorig jaar fors gegroeid met 24 procent naar 98 miljoen euro. Onder leiding van Palmer werden de e-commerce activiteiten vorig jaar ondergebracht bij Nextail: het zogenoemde shared service center Omnichannel van Blokker Holding.']]"
"[['Het online assortiment van Primera is uitgebreid dankzij een strategische samenwerking met YourSurprise, een leverancier van gepersonaliseerde cadeaus.'], ['Komende weken worden er in totaal 1.500 YourSurprise cadeaus toegevoegd aan Primera.nl. Onder meer cadeaukaarten en kinderboeken met naam of foto.'], ['Het BBQ schort met foto en Donald Duck met vader in de hoofdrol worden nu al volop besteld, zegt Angelo Ridderhof, e-commerce Manager bij Primera.'], ['YourSurprise, die merken als Coca Cola, Radio 538 en KLM voorziet van gepersonaliseerde cadeauconcepten, krijgt tevens aansluiting op het distributienetwerk van de Primera winkels.']]"
"[['Het Nederlandse MKB verdient maar relatief weinig aan e-commerce. Nederland zit zelfs onder het gemiddelde in de Europese Unie. Dat blijkt uit cijfers van Eurostat die de Europese Commissie morgen presenteert.'], ['Maar een op de acht Nederlandse MKB bedrijven verkocht vorig in 2014 online. Amper 6,5 procent van de totale omzet komt bij het MKB uit e-commerce, tegenover een Europees gemiddelde van 8,8 procent.'], ['De belangrijkste oorzaak zijn de barrières voor verkopen over de grens. Daardoor blijft de afzetmarkt te veel beperkt tot Nederland.'], ['Nederland staat op een derde plaats als het gaat om onder meer het gebruik van internet, connectiviteit en digitale publieke diensten.'], ['']]"
"[['De Europese ministers publiceren hun versie van de General Data Protection Regulation en geven het stokje door aan het Europees Parlement. Voor het einde van dit jaar kunnen nieuwe privacyregels beklonken worden, met vergaande gevolgen voor de online industrie.\n\nGisteren publiceerde (PDF) de Europese Raad (ook wel: consilium of EU-ministers) na lange onderhandelingen zijn visie op de nieuwe privacyregels voor Europa. Het eindresultaat wordt een regulation. Die heeft minder flexibiliteit qua lokale implementatie dan een directive. Daardoor ontstaan minder interpretatie- en dus meningsverschillen tussen landen.'], ['Een belangrijk aspect voor de online industrie is dat verwerking van persoonsgegevens enkel mag plaatsvinden na expliciete toestemming van de gebruiker. Dat kan met een vinkje in een ‘toestemmingsdoosje’ maar ook met de voorkeursinstellingen van de browser. Dataverwerkers moeten de verkregen toestemming kunnen aantonen. Overtredingen kunnen worden beboet met straffen tot een miljoen euro of twee procent van de wereldwijde jaaromzet van een concern.'], ['Een ander element van de voorgestelde regels is, dat consumenten het recht tot dataportabiliteit krijgen. Een online dienstverlener moet erin voorzien dat een gebruiker zijn gegevens kan oppakken en kan verhuizen naar een concurrent.'], ['Enkele passages uit het document (PDF) dat de Europese Raad aan het Parlement en de Commissie ter discussie voorlegt.'], ['“The principles of data protection should apply to any information concerning an identified or identifiable natural person. Data including pseudonymised data, which could be attributed to a natural person by the use of additional information, should be considered as information on an identifiable natural person.”'], ['“Consent should be given unambiguously by any appropriate method enabling a freely-given, specific and informed indication of the data subject’s wishes, either by a written, including electronic, oral statement or, if required by specific circumstances, by any other clear affirmative action by the data subject signifying his or her agreement to personal data relating to him or her being processed. This could include ticking a box when visiting an Internet website or any other statement or conduct which clearly indicates in this context the data subject’s acceptance of the proposed processing of their personal data. Silence or inactivity should therefore not constitute consent.”'], ['“Where it is technically feasible and effective, the data subject’s consent to processing may be given by using the appropriate settings of a browser or other application. In such cases it is sufficient that the data subject receives the information needed to give freely specific and informed consent when starting to use the service. (…). Consent should cover all processing activities carried out for the same purpose or purposes. When the processing has multiple purposes, unambiguous consent should be granted for all of the processing purposes. If the data subject’s consent is to be given following an electronic request, the request must be clear, concise and not unnecessarily disruptive to the use of the service for which it is provided.”'], ['“Children (…) deserve specific protection of their personal data, as they may be less aware of risks, consequences, safeguards and their rights in relation to the processing of personal data. (…). This concerns especially the use of personal data of children for the purposes of marketing or creating personality or user profiles and the collection of child data when using services offered directly to a child.”'], ['“Where processing is based on the data subject’s consent, the controller should be able to demonstrate that the data subject has given the consent to the processing operation.”'], ['“Member States should be authorised to provide, under specific conditions and in the presence of appropriate safeguards for data subjects, specifications and derogations to the information requirements and the rights to access, rectification, erasure, to be forgotten, restriction of processing and on the right to data portability and the right to object when processing personal data for historical, statistical or scientific purposes and for archiving purposes.”']]"
"[['De Koninklijke Notariële Beroepsorganisatie heeft het hoger beroep tegen HEMA verloren. De KNB wilde niet dat notarissen meewerken aan de online notarisservice van de retailer, omdat niet duidelijk was of zij zich wilden houden aan de notariële wet- en regelgeving. De brancheorganisatie legde de zaak in eerste instantie voor aan de tuchtrechter.'], ['In 2013 maakte HEMA bekend samenlevingscontracten en testamenten via internet te willen verkopen. Consumenten kunnen die via internet zelf opstellen, waarna een notaris het document rechtsgeldig maakt. Zo’n dertig notariskantoren werkten eraan mee, inmiddels zijn dat er honderd via zo’n dertig notariskantoren.'], ['Volgens de KNB kon de notaris onvoldoende regie, zeggenschap en toezicht uitoefenen, overtreedt hij zijn geheimhoudingsplicht en schendt zijn zijn zorgplicht.'], ['Zo wordt een deel van de te verrichten werkzaamheden aan HEMA uitbesteed. Een notaris heeft geen mogelijkheden om toezicht uit te oefenen op de wijze waarop HEMA die werkzaamheden verricht, kan daarop evenmin controle uitoefenen en moet erop vertrouwen dat die werkzaamheden op een zorgvuldige wijze worden verricht.'], ['De notaris heeft verder de verplichting om ervoor te zorgen dat klanten uitsluitend informatie binnen het kader van de geheimhoudingsplicht van de notaris verstrekken. De gegevens worden echter niet aan de notaris verstrekt en de verwerking van persoonsgegevens wordt aan de website van HEMA overgelaten. Daarbij wordt het beheer over die gegevens door anderen dan de notaris gevoerd.'], ['De kamer voor het notariaat (Amsterdam) verklaarde de meeste klachten ongegrond. Het enige punt waarop de service van HEMA volgens de rechter tekortschoot, is de bescherming van klantgegevens. Deze mogen alleen op een door notarissen beheerde server worden opgeslagen. HEMA kreeg drie maanden de tijd om hiervoor de nodige aanpassingen door te voeren.'], ['Het Hof heeft nu alle klachten van tafel geveegd. Het hof komt tot het oordeel dat de HEMA-notarisservice technisch, juridisch en inhoudelijk niet in strijd is met de voor deelnemende notarissen geldende wet- en regelgeving.'], ['Het Hof constateert dat de KNB geen van de deelnemende notarissen heeft gehoord en evenmin onderzoek heeft gedaan naar de feitelijke gang van zaken met betrekking tot de naleving van de zorgplichten door de notarissen. De KNB gaat er volgens het Hof ten onrechte van uit dat de betrokken notarissen de zorgplichten en wet- en regelgeving (collectief) niet zouden naleven.'], ['Op de website wordt volgens het Hof op een juiste en duidelijke manier uitgelegd wat een samenlevingscontract is en wat een testament is, wat met deze akten al dan niet kan worden geregeld en waarom het verstandig is om deze akten op te laten maken. De KNB heeft de juistheid en duidelijkheid van deze informatie niet betwist.'], ['De door klanten verstrekte gegevens worden verder geplaatst op een aparte server van een webhoster. Die heeft de notarissen contractueel geheimhouding gegarandeerd. Verder heeft de HEMA op een ander terrein (zorgverzekeringen) ervaring met de omgang met persoonsgegevens en de daarbij te waarborgen geheimhouding en beveiliging.']]"
"[['De nieuwe Wallet-app van Apple, de opvolger van Passbook in iOS 9, biedt nieuwe mogelijkheden voor marketeers, zo laat het bedrijf zelf weten.'], ['Zo kunnen via het iAd-programma berichten worden gestuurd naar klanten in het kader van een loyaliteitsprogramma. Dat kan via elke iPhone en via Apple Watch.'], ['Ook kunnen berichten worden afgestemd op een specifieke locatie, die via iBeacon wordt aangegeven. Adverteerders kunnen een selectie maken op basis van leeftijd, geslacht of geografie.'], ['iOS 9 wordt dit najaar verwacht.']]"
"[['Het Britse bedrijf Intelligent Environments denkt een goed alternatief te hebben voor het ouderwetse pincode: een wachtwoord bestaande uit emoji’s.'], ['Er zijn 44 emoji’s die de pincode zouden kunnen vervangen. Dat geeft 3,4 miljoen permutaties. De pin heeft er maar 7290.'], ['Bovendien voorkomt het dat mensen makkelijk te raden cijfercombinaties bedenken, zoals het geboortejaar.'], ['Er is alleen een probleem: het idee is niet beschermd, dus kan iedereen ermee aan de slag.']]"
"[['Uber pompt ruim 1 miljard dollar in China. In een mail aan beleggers laat topman Travis Kalanick weten dat China de hoogste prioriteit heeft. Het bedrijf verzorgt daar al 1 miljoen ritten per dag.'], ['Uber wil in nog eens vijftig Chinese steden zijn diensten aanbieden. Op dit moment zijn dat er elf.'], ['Makkelijk heeft Uber het niet in China. Er is forse concurrentie van Didi Kuaidi, waarin internetreuzen Tencent en Alibaba geld hebben gestoken.'], ['Diki Kuaidi – de joint venture van voormalige rivalen Didi Dache and Kuaidi Dache – wil volgens Bloomberg 1,5 miljard dollar ophalen. Kuaidi heeft al zo’n 700 miljoen dollar vergaard.'], ['De autoriteiten kijken intussen streng toe. Die zijn al eens de kantoren van Uber binnengevallen om te kijken of het bedrijf met illegale chauffeurs rijdt.']]"
"[['Docdata Fulfilment gaat de\xa0fulfilmentactiviteiten van Studio100, een producent van leerzame content voor kinderen van nu en hun ouders, de komende drie jaar verzorgen.'], ['Bovendien gaat Studio100 gebruik maken van Docdata Connect, waardoor ze producten eenvoudig kunnen aanbieden op internationale online marktplaatsen.'], ['Studio100 is vooral bekend vanwege Maja de Bij, Vic de Viking, K3, Kabouter Plop en Bumba.']]"
"[['Het aantal succesvolle Nederlandse startups is nog altijd beperkt. Aan ondernemerschap ontbreekt het niet in Nederland. Jaarlijks beginnen 127.000 starters een eigen bedrijf. Maar niet iedere starter is een startup. De meeste starters zijn zzp’ers die diensten verlenen. Dat stelt het Economisch Bureau van ING Bank.'], ['Per jaar starten er ongeveer tweehonderd startups. Hiervan groeit maar één op de tien uit tot een succesvol bedrijf. De overige negentig procent blijft klein of wordt binnen een aantal jaren gestaakt.'], ['Jaarlijks beginnen 127.000 starters een eigen bedrijf. Maar niet iedere starter is echter een startup, terwijl een startup doorgaans wel een starter is.'], ['Het percentage is zo laag doordat het overgrote deel van de Nederlandse starters uit zzp’ers bestaat die hun kennis en vaardigheden als diensten aan andere bedrijven en consumenten aanbieden. Bovendien werken de meeste starters in Nederland nog altijd volgens een bestaand businessmodel. Het aantal succesvolle startups dat voortkomt uit innovatieve starters is derhalve op één hand te tellen.'], ['Voor iedere startup afzonderlijk zijn verschillende redenen te benoemen waarom een bedrijf het uiteindelijk toch niet redt. Dit heeft volgens ING onder meer te maken met de mate van innovativiteit, onderscheidend vermogen, timing en ondernemerskwaliteiten. Succesvolle startups worden vooral gekenmerkt door een grote portie ambitie, hebben toegang tot financiering, zijn niet bang voor mislukkingen en beschikken over ervaring.']]"
"[['De voormalig CEO van Havas Media, David Jones, heeft 350 miljoen dollar opgehaald bij investeerders om een nieuwe bedrijvengroep mee te bouwen. Hij gaat investeren in technologie- en mediabedrijven.\n\nMet het initiatief, You & Mr Jones gedoopt, wil Jones een bedrijvengroep bouwen die merken sneller, beter en goedkoper kan bedienen. Hij zoekt een combinatie van marketing-, technologie- en mediabedrijven om die ambitie mee te realiseren.'], ['Het nieuwe cluster, dat nog maar net in aanbouw is, moet op termijn kunnen concurreren met giganten als WPP, Publicis, Omnicom en IPG. Dat schrijft onder meer de Financial Times.'], ['De gebieden van aandacht zijn user & machine generated content, creative, merk- en contentstrategie, socialmediamarketing, programmatic buying, multichannel networks en analytics.'], ['Tien procent van het investeringsbudget is nu besteed bij participaties in onder meer Mofilm, Mashable en Pixlee.'], ['De beschikbaarheid van ‘goedkoop geld’ verleidde ook Gurbaksh Chahal ertoe om met een grote zak geld een reeks specialistische overnames te doen in het adtech-domein. Hij was ooit oprichter van RadiumOne, maar hij moest het bedrijf verlaten. Afgelopen jaar kocht zijn Gravity4 een tiental bedrijven, maar ook greep hij mis bij de pogingen om TradeDoubler en RocketFuel toe te eigenen.'], ['Foto: Leweb (cc)']]"
"[['De Nederlandse Voedsel- en Waren Authoriteit start naar verwachting in de tweede helft van dit jaar de inspectie van energielabels bij de verkoop van elektronische producten. Webwinkels die niet aan de verordening voldoen, kunnen een waarschuwing krijgen. Thuiswinkel.org vindt de verordening echter te strikt.'], ['Branchevereniging Thuiswinkel.org heeft grote moeite met de huidige verordening. Die is dusdanig strikt, dat de consument in veel gevallen het label tijdens elke stap in het aankoopproces te zien krijgt. Zelfs als door de consument geen directe aankoopbeslissing gemaakt kan worden.'], ['Er is volgens de brancheorganisatie weinig ruimte voor online retailers om hier binnen de eigen huisstijl en IT-technische mogelijkheden vorm aan te geven. Doordat het label getoond moet worden op alle plekken waar ook de prijs van het product staat, kan dit voor de consument meestal onoverzichtelijk zijn. De hoofdpagina kan vol komen te staan met energielabels. Daarnaast is dit IT-technisch niet altijd gemakkelijk te implementeren.'], ['De verordening geeft ook specifieke afmetingen voor het label. Deze afmetingen zijn 110 bij 220 mm. Dezelfde afmeting moet worden gebruikt op mobile apparaten. Daardoor zien consumenten niet in één keer het hele label.'], ['Het juiste label moet opgevraagd worden bij de leverancier. Niet alle leveranciers leveren standaard een digitaal label mee met de bestelling. Daarnaast gebruiken leveranciers een variatie aan bestandstypen waarin het label geleverd wordt.'], ['Thuiswinkel.org wil leveranciers verantwoordelijk maken voor de levering van de juiste energielabels, in een standaard bestandstype. Ook is het niet nodig om in alle gevallen het label te tonen.']]"
"[['De Amerikaanse softwareontwikkelaar Applied Duality uit Silicon Valley van hoogleraar Erik Meijer opent binnenkort een vestiging in Delft. Daar wil men gaan werken aan cloudtoepassingen.'], ['Meijer heeft een eigen programmeermodel ontwikkeld, Reactive Extensions (Rx), als basis voor nieuwe softwaretoepassingen waar Netflix, Facebook en Google al gebruik van maken.'], ['Op basis van dit model kunnen data realtime en asynchroon met elkaar communiceren in applicaties, ongeacht het platform waarop de applicatie draait.'], ['Als een klant bij Netflix een film start, stopt of zoekt, geeft de app dit in realtime door aan de servers van Netflix. Als bijvoorbeeld twee miljoen mensen tegelijk hun televisie aanzetten, kan Netflix vervolgens honderdduizenden verzoeken voor een film direct verwerken. Die massale hoeveelheid gegevens moet Netflix realtime kunnen verwerken en daarvoor gebruiken ze sinds eind 2012 Rx.'], ['Meijer werkte als softwarearchitect bij Microsoft aan programmeertalen. In 2013 richtte hij Applied Duality op om zich verder te ontwikkelen in databasesoftware voor de cloud.'], ['Meijer ziet Delft en de regio als een kansrijke omgeving. Er is veel informaticatalent op de TU Delft, van hetzelfde niveau als in Silicon Valley, ‘maar dan zonder de felle concurrentie. Daar is echt een hogedrukpan van talent waar iedereen aan trekt. Ik wil proberen om de cultuur van Silicon Valley naar Nederland te brengen.’']]"
"[['KPN Ventures is een van de deelnemers in een financieringsronde voor Actility SA, een Frans bedrijf dat netwerk-, cloud- en platform-oplossingen aanbiedt voor de Internet of Things-markt. KPN verwerft een meerderheid in het bedrijf. '], ['Actility en KPN waren beide betrokken bij de oprichting van de LoRa alliantie in maart van dit jaar. De alliantie is een gezamenlijk initiatief van bekende marktspelers om tot een wereldwijde standaard te komen voor LoRa: een nieuwe technologie om apparaten die weinig stroom gebruiken aan het internet te koppelen. Dat maakt LoRa geschikt voor Internet of Things, M2M, Smart Cities en industriële toepassingen.'], ['Andere deelnemers aan deze financieringsronde van Actility, ter waarde van 25 miljoen dollar, zijn Ginko Ventures (een Europees investeringsfonds van Foxconn), en de Europese telecomproviders Orange en Swisscom.']]"
"[['Facebook is een van de partijen die meedoet aan het nieuwe Nederlandse bereikonderzoek, NOBO, dat in september zijn eerste, prille meetresultaten aan de markt gaat leveren. Dat omvat online en offline mediabereik.\n\nDe profielensite is een van de partijen met wie het Nederlands Online Bereik Onderzoek (NOBO) een overeenkomst heeft gesloten enorm deelname. “Over de exacte inhoud van het contract kan niets zeggen. Dat hebben we zo afgesproken”, aldus Wouter Hulst tegenover Emerce. Hij is directeur van VINEX, de organisatie waarin online uitgevers zijn verenigd.'], ['VINEX en SKO werken sinds vorige maand samen om een nieuw nationaal bereikonderzoek op de rit te krijgen. De eerdere poging daartoe, in het DDMM, strandde op techniek. Partner GfK is omgeruild voor TNS-NIPO.'], ['“Het onderzoek is semi-mobile first ontworpen en bestaat uit tagged en non-tagged data en een panelonderzoek.” Dat betekent zoveel als dat uitgevers via tags zeer specifieke bereikdata aanleveren (tagged; censusdata vast, mobiel en apps) en voor niet deelnemende partijen gebruiksgegevens uit Wakoopa worden toegevoegd (non-tagged). Met behulp van het panel wordt de berg data die dat oplevert genormaliseerd en ontdubbeld. “Anders dan bij programmatic buying herkennen wij mensen. Geen personen overigens. Dat is niet interessant.”'], ['Naast VINEX en SKO (kijkonderzoek online en televisie) heeft Hulst ook het vertrouwen gekregen van tijdschriften, onder wie Hearst en G+J, niet-nationale kranten en radiozenders. Ook zij doen mee in het onderzoek. Met Google wordt ook gesproken voor deelname, maar over de status van die gesprekken wil de directeur niets zeggen.'], ['De gegevens die het onderzoek oplevert zijn interessant voor mediabureaus en adverteerders omdat zij gericht mediaruimte kunnen inkopen en de effecten van hun reclames kunnen uitrekenen. “Je meet het bereik voor een merk over alle titels, online en offline, heen.” Daarnaast fungeren de cijfers als een soort benchmark voor de deelnemende partijen richting de concurrentie.'], ['De eerste testgegevens van het onderzoek worden in september aan de deelnemers uitgeleverd. In het vierde kwartaal van 2015 moet de ‘finale acceptatie’ door de deelnemers plaatsvinden.'], ['Het doel is om iedere volgende dag in de ochtend al bereikcijfers over de voorgaande dag te kunnen leveren.'], ['Foto: Marc Cornelis (cc)']]"
"[['Online en creatieve bureaus uit Nederland presenteren zich volgende week tijdens Cannes Lion om Nederland en Amsterdam internationaal duidelijker op de kaart te zetten.\n\nRecht achter de congreslocatie, het driehoekige paleis op de boulevard van Cannes, staat volgende week donderdag de Nederlandse ambassade van de creatieve industrie. Dertig bureaus met achtergronden variërend van advertising en design tot productie en online kunnen tot honderd gasten simultaan ontvangen. '], ['‘Made in Amsterdam’, zoals het initiatief is gedoopt, is een samenwerkingsverband tussen de ADCN, Dutch Digital Agencies, Dutch Digital Design, IAA Nederland, Orange Lions en de VEA. “Het doel is om maximale business te halen uit het verbinden van Nederlandse en buitenlandse bedrijven.” Enerzijds om toptalent naar Nederland te halen, anderzijds om contact te leggen met buitenlandse opdrachtgevers. '], ['Vaak zijn Nederlandse vertegenwoordigingen op buitenlandse events een magneet voor Nederlanders om landgenoten te ontmoeten. Zelden is de blik sterk naar buiten gericht. Made in Amsterdam hoopt dat anders te doen door maximaal de helft Nederlanders binnen te laten. Zo is het streven althans. '], ['Om buitenlandse gasten te interesseren is er een dagprogramma met drie thema’s samengesteld. '], ['In de ochtend is er een Creative Talent Breakfast voor internationaal talent met sprekers Mark van der Heijden van The Backpacker Intern, Alex Bennett Grant van WE ARE Pi) en Jose Berengueres van Robotics Lab en de UAE University. In de middags is er een Creative Leadership Lunch plaats voor internationale CMO’s en marketingmanagers, met Mark van Iterson van Heineken en James Veenhoff van Denim City als spreker. Het laatste onderdeel is er een Creative Leaders Drinks and Dinner voor internationale bureaus en toeleveranciers met sprekers Wesley ter Haar (MediaMonks) and Joost Haartsen (Amp.Amsterdam).'], ['Dit is de eerste editie van de Nederlandse creatieve promotietour. De initiatiefnemers willen zich ook op de volgende edities van Cannes Lions presenteren. ']]"
"[['Deutsche Telekom en Huawei willen met gezamenlijke clouddiensten de concurrentie aangaan met Amazon en Google. T-Mobile wil de huidige cloudomzet van 1 miljard dollar per jaar tegen 2018 verdubbelen.'], ['De twee bedrijven werkten al langer samen, maar hebben de lat nu nog hoger gelegd. Deutsche Telekom, de moeder van T-Mobile, wil met clouddiensten jaarlijks 20 procent groeien. Het Duitse bedrijf heeft nu al 2,6 miljoen SAP-klanten via de cloud.'], ['Het Chinese Huawei zal de hardware en technische kennis leveren. Alle diensten worden verzorgd vanuit datacenters in Duitsland.']]"
"[['Het Nederlandse bedrijf Data Protectors, bekend van een datacenter in de voormalige atoombunker in Kloetinge, is failliet.'], ['Data Protectors, toen nog onder de naam Bunkerinfra Datacenters, werd in 2013 fors in verlegenheid gebracht door de enorme publiciteit rond de grootschalige DDoS aanval op spambestrijder Spamhaus. Die zou zijn uitgevoerd vanuit de voormalige militaire atoombunker te Kloetinge. Dat was niet zo, maar het bedrijf dat de bunker in eigendom had, werd desondanks overspoeld door mediaverzoeken uit de hele wereld.'], ['De bunker werd ooit bewoond door de schimmige Nederlandse webhoster Cyberbunker, maar die was toen al vertrokken.'], ['De nieuwe eigenaren wilden een concreet probleem oplossen: hoe bescherm je data tegen een natuurramp of een nucleaire meltdown zoals bij Fukushima? Er zijn ettelijke miljoenen euro’s geïnvesteerd in de verbouwing van de bunker.'], ['De bunker werd mei 2014 geopend en eind vorig jaar werd ook nog een Haagse bunker uit de Tweede Wereldoorlog van Rijk overgenomen voor 350.000 euro. Data Protectors had daarnaast nog een aantal cyberbunkers in het buitenland in gebruik.'], ['Data Protectors had gerekend op opdrachten van een aantal Rijksonderdelen, maar die zijn niet gekomen. Er zouden daardoor te weinig inkomsten zijn geweest. Het faillissement is volgens Computable al op 9 juni uitgesproken.']]"
"[['Microsoft heeft vanavond een nieuwe draadloze Xbox One Elite-controller aangekondigd op de Amerikaanse gamebeurs E3. Die krijgt verwisselbare knoppen en een app waarmee je de voorkeuren per game kunt instellen.'], ['Het was gelijk ook het enige hardware-nieuwtje, want voor de rest ging het vooral over een firmwareupdate voor de Xbox One, waarmee je oudere Xbox 360-games kunt afspelen.'], ['De nieuwe mogelijkheden gelden voor dvd’s en voor digitale games. Bij fysieke schijven hoef je die enkel in de Xbox One te stoppen, waarna de bijbehorende game via Xbox Live wordt opgehaald, vooropgesteld dat die beschikbaar is.'], ['Bètatesters kunnen dat vanaf maandag al uitproberen, de wereldwijde uitrol volgt eind 2015.']]"
"[['Microsoft heeft zoekmachine Ask min of meer persona\xa0non grata verklaard. Oudere versies van de al jaren bestaande Ask Toolbar worden door Microsoft voortaan als malware geïdentificeerd en verwijderd.'], ['Ask.com, aanvankelijk bekend onder de naam Ask Jeeves, werd al in 1995 opgericht. Het idee was dat je in gewone taal vragen aan de zoekmachine kon stellen. De laatste jaren is het bedrijf echter onder vuur komen te liggen voor agressieve marketingtactieken, zoals het ongevraagd installeren van een browser toolbar.'], ['Een hoop software-ontwikkelaars krijgen door Ask betaald om de toolbar met hun software mee te leveren. Ask zit bijvoorbeeld zelfs in Java-downloads geïntegreerd.'], ['Microsoft vindt de Toolbar onwenselijk, omdat ook de zoekvoorkeuren in browsers ongevraagd worden gewijzigd. Malware is in de ogen van Microsoft software die ‘ongewenst gedrag’ vertoont. Het bedrijf\xa0laat de nieuwste versie van de toolbar overigens ongemoeid. Die voldoet wel aan de eisen.'], ['\xa0']]"
"[['Op het Veurs Lyceum in Leidschendam vindt vanaf vandaag een proef plaats waarbij scholieren via hun mobiele telefoon bij de schoolkantine kunnen betalen. Het Veurs Lyceum claimt de eerste school te zijn waar je met je smartphone kunt betalen.'], ['De proef wordt uitgevoerd door de mobiele betaaldienst Daalder in samenwerking met Van Leeuwen Catering, dat ruim negentig duurzame schoolkantines exploiteert in de regio Zuid-Holland. Als de proef slaagt, willen Van Leeuwen Catering en Daalder mobiel betalen ook beschikbaar maken voor de overige scholen uit het portfolio van de Leidsschendamse cateraar. In totaal worden er dan zo’n 70.000 scholieren bereikt in Nederland.'], ['Met Daalder kunnen leerlingen betalen voor hun lunch of tussendoortje. Gebruikers zetten eerst geld op hun Daalder e-wallet. Vervolgens kan er betaald worden met de telefoon. De cateraar op zijn beurt heeft geen extra pinkastjes meer nodig en betaalt een lage vergoeding per transactie.'], ['De proef loopt tot en met juli. De Daalder-app draait op zowel Android als IOS.']]"
"[['Het Delftse beveiligingsbedrijf Fox-IT waarschuwt voor besmette advertenties op de site van De Telegraaf. Ook sites van andere grote uitgevers lopen gevaar.'], ['De advertenties wijzen gebruikers door naar de zogenoemde Angler Exploitkit. Die maakt gebruik van bekende beveiligingslekken in onder andere Adobe Flash Player.'], ['Bij een succesvolle infectie (bijvoorbeeld bij oudere versies van de Flash Player) wordt de Bedep Trojan geïnstalleerd, en aanvullende malware voor klikfraude. De site waarnaar wordt verwezen is volgens Fox-IT Otsmarketing.com. Fox-IT adviseert klanten om het IP-adres van de site te blokkeren, maar waarschuwt dat criminelen snel van adres kunnen veranderen.'], ['De besmette advertenties worden aangeleverd via de netwerken van AppNexus en Rubicon, die ook al eerder zijn getroffen door malvertising.'], ['Ook The Guardian, HufftingtonPost en LeMonde verspreiden volgens Fox-IT trojans.']]"
"[['Tien bedrijven uit de flexbranche starten een proef met TimeBox, de beschikbaarheidsapp voor flexwerkers die vanaf vandaag verkrijgbaar is in de App Store van Apple en Google Play.'], ['Deelnemers aan het project zijn onder meer Amsternannies, B-street, Bergler FS, IMCZ, Maintec, NOVA engineering, Selectum, Spargle, Start People Medi Interim en Van Koppen & Van Eijk. Zij vertegenwoordig een groot aantal sectoren zoals zorg, techniek, ICT en tuinbouw.'], ['Met de actuele beschikbaarheid van hun kandidaten kunnen ze sneller en effectiever matchen en hun plaatsingsquote verhogen, stellen de initiatiefnemers.'], ['De bedrijven koppelen hun gegevens aan de database met behulp van de TimeBox API.']]"
"[['Jaarbeurs, opgericht in 1916 en al bijna 100 jaar gericht op het stimuleren van handel en nijverheid. Bij het grote publiek vooral bekend als beursgebouw en organisator van evenementen. Minder bekend is de transformatie die Jaarbeurs op dit moment ondergaat, waarbij zij – met JB Digital als aanjager én kickstarter – langzaam uitgroeit tot een mediabedrijf. Een organisatie waar content en digitaal de smeerolie zijn tussen fysieke ontmoetingen. '], ['Jordi van Herk schetst komende donderdag op Emerce B2B Online in Maarssen het pad dat is doorlopen met Digital Darwinism aan de ene kant en Disruption aan de andere kant.'], ['Van Herk stond in 2002 als medeoprichter aan de wieg van Marqit, een bedrijf gespecialiseerd in online leadgeneratie dat in 2013 is verkocht aan Jaarbeurs. Op dit moment is hij commercieel verantwoordelijk voor Jaarbeurs IT Media, bestaande uit meerdere IT titels zoals Computable, Marqit, Infosecurity, Zorg & ICT en Overheid 360°. Vanuit deze rol is Van Herk direct betrokken bij het ombuigen van traditionele beurzen naar ‘year round’ platformen en de synergie tussen online, print en evenementen.'], ['Emerce B2B online wordt komende donderdag gehouden in Maarssen. Tickets zijn hier te koop.']]"
"[['Amazon Prime wordt voortaan uitgebreid met artikelen die rechtstreeks door onafhankelijke leveranciers aan klanten worden geleverd.'], ['Het zogenoemde Prime-programma is een van de belangrijkste pijlers onder Amazon. Amerikaanse klanten betalen 99 dollar per jaar voor kosteloos bezorgen en retouren.'], ['Voorheen konden ook onafhankelijke verkopers artikelen bezorgen, maar zij moesten die artikelen dan wel naar een van de distributiecentra van Amazon brengen. Daar hadden sommige leveranciers moeite mee. Deze verplichting is nu komen te vervallen.'], ['Bezorgingen binnen een dag vallen niet onder Amazon Prime. Klanten moeten daarvoor extra betalen.']]"
"[['De omzet van online mode- en schoenenbedrijf Sarenza is vorig jaar met 10 procent gestegen van 150 miljoen naar 165 miljoen euro. In 2015 verwacht het bedrijf een omzetstijging van 20 procent.'], ['Van de totale omzet is 75 procent gerealiseerd in Frankrijk, het thuisland van de online retailer. De overige 25 procent is behaald uit de overige Europese landen. Sarenza schat zelf dat dat de omzet in Frankrijk iets zal afnemen, en de andere landen ongeveer veertig procent van de omzet gaan bepalen.'], ['Sarenza levert sinds vorig jaar eigen merk schoenen. Deze worden ontworpen in Parijs en geproduceerd in Spanje en Portugal. In totaal voert het bedrijf 700 merken en 50.000 diverse stijlen. In totaal heeft het ruim 1 miljoen producten op voorraad.']]"
"[['Het OpenSSL project heeft diverse lekken gedicht, voornamelijk tegen het zogenoemde Logjam-risico. Hierbij kan misbruik worden gemaakt van de versleutelde verbinding tussen een gebruiker en een web- of e-mail server.'], ['Sinds de ontdekking van het Heartbleed lek zijn de ontwikkelaars van OpenSSL, dat door honderdduizenden websites en online diensten wordt gebruikt, extra alert geworden.'], ['Het Logjam-lek heeft betrekking op de zogenoemde Diffie-Hellman algoritmen, waarmee encrytiesleutels worden uitgewisseld voordat een verbinding wordt opgezet.']]"
"[['KPN gaat na de zomer eigen tv-programma’s uitzenden die met exclusief worden geproduceerd met partners als Mojo, Eredivisie en Endemol Shine.\n\nHet wordt een combinatie van live uitzendingen en, daarmee, on demand televisie die beschikbaar komt voor alle KPN-klanten. Zonder extra kosten. Uiteindelijk moeten de samenwerkingen een eigen contentbibliotheek opleveren van honderden uren video, zei commercieel directeur Frank van der Post daarnet bij de presentatie van KPN’s contentstrategie voor video. '], ['“Zou het niet mooi zijn om achter de schermen bij Dick Advocaat mee te kijken, hoe hij zijn club groot maakte?” Van der Posts videostrategie richt zich op drie terreinen. Sport is er daar een van, maar ook series en muziek. Met de Eredivisie wil KPN beelden van achter de schermen brengen, bijvoorbeeld ook het herstel van een geblessseerde voetballer. Met muziek richt het telecombedrijf zich met partners als Mojo en Amsterdam Dance Event op jongeren. '], ['Met Leon de Winter produceert KPN een exclusieve tv-serie onder de naam Brussel. De Winter, ook aanwezig bij de presentatie in Den Haag, vertelt dat de tiendelige serie gaat over de werelden van Europa’s politieke hoofdstad, van lobbyisten tot mensen die op straat leven. “De hoofdpersoon is een Nederlandse vrouwelijke eurocommissis.”'], ['De productie van Brussel is in handen van Endemol Shine. De Winter is met de producent naar KPN gestapt om de serie te realiseren omdat deze de draagkracht en vernieuwingsgeest heeft om zijn verhaal te helpen realiseren. “Ik wil niet in time slots vallen”.'], ['Over het budget van de serie doet Van der Post geen uitspraken. Hoeveel geld apart is gezet voor de gehele contentstrategie voor video houdt hij eveneens voor zich. Wel lijkt het telecombedrijf zoveel mogelijk te sturen op praktische samenwerking en minder op financiering van producties. '], ['KPN voert gesprekken met meerdere contentproviders en verwacht binnenkort meer samenwerkingsverbanden bekend te maken.']]"
"[['De nieuwe Flipboard-achtige News app van Apple in iOS 9 blijkt te zijn voortgekomen uit het Nederlandse uitgeefplatform Prss. Dat schrijft One More Thing. '], ['Het Utrechtse bedrijf, destijds twintig man groot, presenteerde zich in 2013 nog in New York aan de mediawereld. De dienst was bedoeld om gemakkelijk digitale tijdschriften voor de iPad te maken. In Nederland gebruikten onder andere The Next Web en Bright (de laatste slechts een korte tijd) het platform.'], ['Vorig jaar werd plotseling besloten om de dienst stop te zetten. In september werd duidelijk dat het team door Apple was overgenomen.'], ['Vooral in de animaties, transities, integratie van audio en video en de grafisch layout is het DNA van Prss terug te zien, meent Jan David Hanrath van OneMoreThing. Uitgevers kunnen News zelf vullen met News Publisher, het Content Management Systeem (CMS) van News dat onderdeel wordt van iCloud. Dat CMS communiceert ook met andere uitgeefsystemen.']]"
"[['Retailer Tesco zet robots in om met behulp van RFID de inventaris van winkels in kaart te brengen. In winkels van F&F, een Amerikaans kledinglabel van Tesco, neemt een robot genaamd Robbie het werk van mensen uit handen.'], ['De experimenten met RFspot Pro, zoals de robot eigenlijk heet, vinden momenteel plaats in vijf winkels. Het scannen van kledingstukken met RFID-lezers is arbeidsintensief en gebeurt zeker niet iedere dag. De robots kunnen de inventaris van een winkel in een uur scannen, terwijl mensen er 8 tot 9 uur over doen.'], ['Uiteindelijk moeten de robots ook deuren kunnen openen en liften kunnen bedienen om zo toegang te krijgen tot meerdere verdiepingen.']]"
"[['Unilever opent een flagship store op het Chinese e-commerceplatform JD Worldwide. Het Brits-Nederlandse bedrijf zal er zijn populairste producten aanbieden.'], ['Unilever werkte al langer samen met JD Worldwide. Een groot deel van de ruim vierhonderd merken zijn niet verkrijgbaar in China, maar dat moet door de samenwerking gaan veranderen. Met name gezondheids- en beautyproducten zullen worden aangeboden. Onder meer van Ponds, Dove, Vaseline en Lux.'], ['JD.com noemt zich het grootste platform voor directe verkoopt in China en levert aan 850 Chinese districten in heel China.']]"
"[['Het betrekkelijk nieuwe Huren.nl zit na anderhalf jaar op driehonderdduizend bezoekers per maand en claimt een conversiepercentage van zestig procent.\n\nDat wil niet zeggen dat alle kliks naar verhuurbedrijven ook daadwerkelijk tot een transactie leidt, maar de site bewijst wel dat honderdduizenden Nederlanders per maand actief op zoek zijn naar van alles en nog wat om te huren. Dat varieert van partytafel tot steiger en van stalling tot fiets.'], ['“Er zijn nu zo’n 2.500 verhuurbedrijven aan ons platform verbonden. De komende maanden steek ik vooral energie in het vergroten van dat aantal, om het aanbod nog verder te vergroten”, aldus initiatiefnemer Robert Middendorp.'], ['Een belangrijk punt waar hij tegenaan loopt, is dat veel verhuurbedrijven online nog lang niet zover zijn als bijvoorbeeld webwinkels. Aparte landingspagina’s per product met gedetailleerde product- of dienstinformatie zijn niet vanzelfsprekend.'], ['“Dat betekent veel praten over het optimaliseren van hun landingspagina’s verhuurders. Er zijn er die het spel snappen en de customer journey goed inrichten. Een lokale aanhangerverhuurder, om maar wat te noemen, heeft niet vaak kaas van online marketing. Die heeft altijd in het offline domein gewerkt.”'], ['Het grootste verschil met een concurrent als Zoef.com is dat laatstgenoemde op offertebasis werkt. “We zijn een vergelijkingssite, een Kieskeurig voor verhuurmarkt.”'], ['In de nabije toekomst wil Middendorp zijn assortiment op het gebied van hulpmiddelen voor de zorg ook uitbreiden. “Mensen hebben vaak hulpmiddelen voor korte tijd nodig. Dan is huur een goede optie.”'], ['Huren.nl werkt met een jaarabonnement. Een verhuurder betaalt vanaf 119 euro per jaar om zijn assortiment op de site te kunnen aanbieden. Pro- en Pro Plus-accounts bieden verhuurders mogelijkheden om hun aanbod op de site prominenter onder de aandacht te brengen. Zij betalen daarnaast een cpc-tarief.'], ['Foto: Travis Wise (cc)']]"
"[['Het Verbond voor Verzekeraars pleit voor innovatie van de schademarkt. Kansen liggen onder meer bij cyberverzekeringen. Waar de cybermarkt in de Verenigde Staten en Groot-Brittannië al een miljardenindustrie is, is dat in ‘Nederland IT-land’ nog een terrein met slechts enkele producten van een paar spelers.'], ['In het verlengde daarvan is identiteitsdiefstal voor particulieren een steeds aansprekender risico – met ook al in Nederland een schadelast van jaarlijks enkele honderden miljoenen euro’s. Doordat het smartphonegebruik blijft toenemen, is identiteitsdiefstal een risico waar steeds meer Nederlanders zich voor willen verzekeren.'], ['Goede voorwaarden zijn van groot belang voor schadeverzekeraars om innovatieve concepten uit te werken. Het Verbond van Verzekeraars pleit daarom in de vorige week gepresenteerde visie ‘No risk, no glory’ onder meer voor ‘regelvrije zones’.'], ['Nieuwe technologieën (zelfrijdende auto’s, drones, online deelinitiatieven) zorgen ervoor dat de vraag naar traditionele verzekeringen daalt, maar betekenen tegelijkertijd nieuwe risico’s en dus vraag naar innovatieve verzekeringen. Als we straks allemaal in een zelfrijdende auto rijden, is de kans op een ongeluk wellicht kleiner, maar als er bij een update een bug in de software zit, gaat het wel meteen op grote schaal fout, aldus het Verbond.'], ['Om goede voorwaarden te scheppen voor de schademarkt, wil het Verbond in zijn onderwijs- en wetenschapsbeleid inzetten op opleidingen voor verzekeringsmedewerkers van de toekomst. Verder gaat het vorige week geopende insuranceLAB innovatie aanjagen.']]"
"[['Gemiddeld worden niet meer dan 26 apps per maand gebruikt, volgens nieuwe gegevens van Nielsen. Dat is slecht nieuws voor de makers van bijna 1 miljoen apps. Maar er is ook positief nieuws: we spenderen meer tijd in apps, zo’n 37 uur per maand.'], ['De weinige apps die worden gebruikt, mogen zich verheugen in aardig wat engagement. Mannen en vrouwen gebruiken ongeveer evenveel apps, de mannen iets meer dan vrouwen.'], ['Opvallend is dat Afro-Amerikanen meer dan gemiddelde appgebruikers met 43 uur per maand aan gebruik. Niet verrassend wordt de meeste tijd doorgebracht met mobiele games.'], ['De gegevens zijn gebaseerd op metingen op zo’n 5000 Amerikaanse smartphones, waarvoor gebruikers toestemming gaven.'], [''], ['\xa0']]"
"[['Luchthaven Schiphol ontwikkelt een API-platform, zodat het niet-kritische bedrijfsgegevens kan delen met ontwikkelaars die daar nieuwe apps en sites mee willen bouwen.\n\nDat zegt CIO Albert van Veen in een interview in de Emerce magazine\xa0dat aanstaande vrijdag verschijnt.'], ['Van Veen beschouwt de open data-filosofie als noodzakelijk om de luchthaven van de toekomst te helpen bouwen.\xa0“Zie het API-managementplatform als een soort shop. Dat trekt vanzelf een stroom programmeurs.”'], ['De luchthaven kreeg onlangs een eerste indruk van waar het initiatief toe kan leiden toen het met Aéroports de Paris de Hack & Fly-hackathon organiseerde. Ontwikkelaars kregen een aantal typen datasets tot hun beschikking om in zes verschillende rubrieken diensten mee te ontwikkelen.'], ['De CIO van de Schiphol Group vindt dat IT-directeuren niet te volgzaam moeten zijn in hun werk. “Als wij de nieuwe digitale ontwikkelingen niet zelf oppakken bestaan veel bedrijven over een paar jaar niet meer. We kunnen de nieuwe Apples en Googles van deze wereld beleveren en moeten dat ook doen. Dit moet je niet bij Marketing leggen, want die begrijpen Techniek niet. We moeten naar voren stappen, leidend zijn richting onze boards.” En niet in termen van techniek, maar in termen van businesscase. “Dat snappen ze altijd.”'], ['Foto: Enric Martinez (cc)']]"
"[['De overheid heeft gesprekken gevoerd met hostingbedrijven die te weinig doen aan de bestrijding van cybercrime. Dat blijkt uit antwoorden van staatssecretaris Klaas Dijkhoff op Kamervragen van Kees Verhoeven van D66.'], ['De TU Delft heeft in kaart gebracht welke bedrijven minder scoren in het weren van cybercrime, bijvoorbeeld op het gebied van malware, kinderporno en gecompromitteerde sites.'], ['In het kader van de actie Nederland Schoon – een samenwerkingsverband van de Nationale Politie, de Autoriteit Consument en Markt, het Openbaar Ministerie en de TU Delft – zijn volgens Dijkhoff inmiddels gesprekken gevoerd met hostingpartijen die een zogenaamd Autonomous System beheren.'], ['De gesprekken dienen er vooral toe om de samenwerkende\xa0partijen binnen het project meer inzicht te geven in de wijze waarop cybercriminelen gebruik maken van de Nederlandse hostinginfrastructuur. In geen van de gevallen wordt gevraagd om specifieke content te verwijderen. Dat kan alleen in het kader van een strafrechtelijk onderzoek.']]"
"[['De online omzet in Nederland nam in april met 16,2 procent toe. In april was de online omzetontwikkeling van multichannel retailers ongeveer gelijk aan die van de pure internetverkopers, zegt het CBS.'], ['Het CBS publiceert sinds kort niet alleen cijfers over de totale omzet van de postorder- en internetbedrijven, maar ook gegevens over de omzet via internet van het midden- en grootbedrijf (10 werkzame personen en meer)\xa0 van de detailhandel.\xa0Hierbij wordt onderscheid gemaakt tussen pure internetverkopers en multi-channelers. De pure internetverkopers hebben dus als hoofdactiviteit de verkoop via het internet, de multi-channelers kenmerken zich door de verkoop via het internet als nevenactiviteit te hebben naast de ‘fysieke’ verkoop in winkels.'], ['April was in het algemeen een goede maand voor de detailhandel. In april 2015 heeft de detailhandel 1,5 procent meer omgezet dan in dezelfde maand vorig jaar. De verkopen groeiden in volume voor de vijfde maand op rij (met 2,6 procent), en de prijzen daalden minder sterk dan in de voorgaande maanden.'], ['\xa0']]"
"[['De Nederlandse Uitgeversverbond (NUV) gaat het nieuwe initiatief van e-bookwebwinkel Tom Kabinet onder de loep nemen. Donderdag startte het Nederlandse bedrijf met Toms Leesclub. Leden kunnen gelezen e-books doneren aan de clubcollectie.'], ['Tom Kabinet moest van de rechter de verkoop van tweedehands e-books staken nadat het Nederlandse Uitgeversverbond (NUV) had geconstateerd dat illegale exemplaren werden aangeboden. De verkoop was wel toegestaan, maar Tom Kabinet moest toezien op de verspreiding van illegale boeken. De brancheorganisatie laat onderzoeken of het delen van e-books in clubverband is toegestaan.'], ['Tom Kabinet verwacht met de Tom Leesclub op korte termijn tienduizenden leden aangesloten te hebben. Voor het einde van dit jaar wil Tom Kabinet ook uitbreiden naar andere Europese landen.'], ['Tom Kabinet stapte onlangs naar de Autoriteit Consument en Markt (ACM) wegens een ‘collectieve boycot’ door de drie grootste uitgeefconcerns VBK, Lannoo/Meulenhoff en WPG. Deze uitgevers weigeren Tom Kabinet nieuwe e-books te verkopen.']]"
"[['Apple heeft de iPod als categorie van zijn website verwijderd, waardoor links en rechts flink wordt gespeculeerd over zijn lot.'], ['De iPod is nog steeds te koop in de Apple Store, maar de huidige modellen zijn niet meer bijgewerkt sinds 2012. In de loop der jaren heeft de iPhone en in mindere mate de iPad zijn rol overgenomen.'], ['De iPod Classic werd officieel stopgezet in september 2014. Wel gingen er onlangs geruchten dat er nieuwe modellen komen, vermoedelijk gebaseerd op de iPod touch, eigenlijk een soort iPhone, maar dan zonder telefoonfuncties.'], ['De ‘verdwijning’ van de iPod is opmerkelijk, juist nu Apple over een aantal weken zijn nieuwe dienst Apple Music lanceert. De nadruk ligt daarbij weliswaar op streaming, maar downloaden is nog steeds mogelijk.']]"
"[['V-Ventures, de investeringsmaatschappij van Vereniging Veronica, reduceert zijn bijdrage aan The Post Online. Daardoor moet het opinieblog verder met een ‘zolderkamerbudget’.'], ['Vanwege tegenvallende advertentie-inkomsten is er geen geld meer voor een redactie, schrijft de Volkskrant. De freelance overeenkomsten met de redacteuren worden per 1 juli verbroken.'], ['Hoofdredacteur Bert Brussen en adjunct Bas Paternotte gaan verder met een rompredactie en gaan op zoek naar nieuwe financiers.'], ['The Post Online bestaat sinds 2012 en werd in 2013 aangevuld door De Nieuwe Pers, de digitale doorstart van de treinkrant De Pers.']]"
"[['De Belgische Privacycommissie daagt Facebook komende donderdag voor de rechter. Daar had het al eerder mee bedreigd nadat Facebook had aangegeven de Belgische wetgeving en het gezag van de Belgische Privacycommissie niet te willen aanvaarden.'], ['Het Europese hoofdkantoor van Facebook staat in Ierland en het netwerk vindt dat het gehouden is aan de Ierse wetgeving.'], ['Uit een onderzoek dat de Privacycommissie liet uitvoeren door iMinds, VUB en KULeuven bleek dat Facebook de Europese en Belgische privacywetgeving bijna stelselmatig negeert. ‘Met name de manier waarop de sociale netwerksite leden maar ook niet-leden heimelijk traceert en gegevens ervan verwerkt, is flagrant. Zelfs mensen die uitdrukkelijk aangeven dat ze niet gevolgd willen worden, worden toch gevolgd’, stelt Willem Debeuckelaere, voorzitter van de Belgische Privacycommissie.'], ['Het Nederlandse College Bescherming Persoonsgegevens (CBP) dreigde in mei met een dwangsom van 750.000 euro, omdat Facebook niet alle informatie had gegeven waarom het CBP had gevraagd.'], ['Facebook laat in een reactie weten ‘verrast en teleurgesteld’ te zijn door de ‘theatrale actie’ van de Belgische Privacycommissie. ‘Diezelfde Privacycommissie was akkoord gegaan ons te ontmoeten op 19 juni om de aanbevelingen te bespreken.’']]"
"[['De digitale disruptie van de gezondheidszorg is niet meer te stoppen. Grote marktspelers als Google, Apple en Microsoft zetten hun kaarten vol in op e-health. En tech-investeerders verwachten zelfs dat de nieuwe Uber of Airbnb uit de medische sector komt. Mogelijk ook uit Nederland. Een paar highlights.'], ['Op het populaire SxSW-festival dat jaarlijks in Texas plaatsvindt, werd vorige maand voor het eerst een MedTech Expo georganiseerd. Honderden startups én diverse multinationals toonden daar hun nieuwe diensten en producten op het snijvlak van gezondheid en technologie. Prominent aanwezig: Philips, waar MedTech en eHealth inmiddels corebusiness zijn. Het Nederlandse elektronicaconcern trok, uitgerust met tracking- en gsm-apparatuur, duizenden bezoekers onder het motto ‘Connect to Healthy’. Waarbij onderzoeken op het gebied van lichaamsbeweging, slaap, voeding en stemming via Twitter met het aanwezige publiek werden gedeeld.'], ['Kramp\n“De digitale disruptie van de gezondheidszorg is nu echt losgebarsten”, constateert Leon van der Vorst, Director Hospital 2 Home bij Philips. “En net als in andere sectoren zorgt die ervoor dat de consument echt centraal komt te staan. Dat betekent snellere, effectievere en transparantere dienstverlening, en een sterk groeiende mogelijkheid om je eigen gezondheid te managen.”'], ['De rol van zorgverleners – zoals ziekenhuizen, farmaceuten, wetenschappelijke onderzoeksinstituten en hun medewerkers – gaat daarmee ook op de schop, aldus Van der Vorst. En net als in andere reeds gedigitaliseerde sectoren zit niet iedereen daarop te wachten. “Gezondheidszorg is uiteraard ook gewoon een business”, constateert de directeur. “Toch gaan bij sommige partijen direct alle luiken dicht als je begint over business models. Een ziekenhuis is niet gebaat bij het wegvallen van een aanzienlijk deel van zijn vaste klanten. Althans, niet zonder dat daar andere servicemodellen voor in de plaats komen. Verwerkers van elektronische patiëntdata doen er dan ook bijvoorbeeld alles aan om die informatie binnen hun eigen silo’s te houden, en zodoende de concurrentie buiten de deur. Daarmee houden zij krampachtig vast aan een verleden dat ontegenzeggelijk gaat verdwijnen. De noodzaak van digitale transformatie is simpelweg te groot.”'], ['Complex\nMeest dwingend daarbij is de urgentie van kostenbeheersing. Wereldwijd wordt momenteel al 6500 miljard dollar aan gezondheidszorg uitgegeven. En die uitgaven nemen snel toe. Mede vanwege de snelle groei van de wereldbevolking, waarvan een steeds groter deel in een metropool woont. Enerzijds verhoogt dat de kansen op snelle virusuitbraken en pandemieën, anderzijds levert dat een steeds omvangrijkere midden- en seniorenklasse op, met alle chronische (welvaarts)ziektes die daarmee gepaard gaan. Zoals hartpatiënten.'], ['“Eind vorig jaar hebben wij een vierjarig project met 175 hartpatiënten uit zes ziekenhuizen afgerond”, vertelt Van der Vorst. “Patiënten die het ziekenhuis verlieten, kregen daarbij direct een behandelplan dat werd ondersteund met digitale thuismeetapparatuur. Die monitorde doorlopend hun vitale functies in plaats van eens in de zoveel tijd bij een ziekenhuiscontrole. Via een app werden zij gesteund in het doorvoeren van belangrijke lifestyle-aanpassingen, zoals beter eten en meer bewegen.”'], ['De proef bleek een succes. Zo liep het aantal verpleegdagen terug met 57 procent, verminderde het aantal nieuwe ziekenhuisopnames met 52 procent en namen de totale zorgkosten per patiënt gemiddeld met ruim een kwart af. Een reusachtige besparing, zeker gezien de verwachte verdubbeling van het aantal Nederlandse hartpatiënten in de komende jaren.'], ['Van der Vorst: “En minstens even belangrijk is de zeer enthousiaste response van betrokken patiënten én artsen. Voor patiënten omdat het doorlopend monitoren geruststellend werkt en zij tegelijk veel meer invloed kregen op hun eigen situatie. En de arts kon hierdoor veel meer tijd besteden aan complexe en urgente gevallen.”'], ['De Philips-case toont direct de belangrijkste voortrekkers van de digitale gezondheidsrevolutie: sensoren die steeds meer lichaamsvariabelen kunnen meten en analysesoftware die de beschikbare data tot nauwkeurige diagnoses en nieuwe inzichten verwerkt. Maar ook de steeds toegankelijkere en transparantere data die daaruit voortkomt en de golf aan nieuwe spelers – van corporates tot startups – die zich momenteel op deze sector storten. Niet alleen uit de Verenigde Staten, maar ook uit Nederland.'], ['Bodyscan & ART\nAfgelopen maand introduceerde Apple zijn met hartslagmeter uitgeruste smartwatch. Volgens The Wall Street Journal moest het bedrijf de geplande bloeddruk- en stressmeter echter na veel geëxperimenteer schrappen, omdat de verschillende functies te complex zijn om in een horloge te integreren. Dat is ongetwijfeld slechts een tijdelijke drempel, nu de mogelijkheden voor het vastleggen van uiteenlopende lichaamsvariabelen in ras tempo toenemen.'], ['Zo produceren onder meer Mitsubishi en Philips chips die als pleister op de huid behalve hartslag en bloeddruk ook het ademen en vochtgehalte van de huid meten.'], ['Maar ook kledingmerken als Adidas, Under Armour en Ralph Lauren blijven niet achter en lanceerden recent zogenaamde smartshirts. Door de grotere ‘lichaamsdekking’ maken deze – en andere met minuscule sensoren uitgeruste kledingstukken – zeer nauwkeurige metingen van talrijke lichaamsfuncties mogelijk.'], ['In samenwerking met Google produceerde de Zwitserse farmaceut Novartis zelfs een contactlens die via het traanvocht het glucoseniveau in het bloed van diabetespatiënten kan meten. En monitort een app van de Universiteit van Michigan doorlopend het stempatroon van de smartphonegebruiker om aan de hand van subtiele toonverschillen te waarschuwen voor een mogelijke bipolaire aanval.'], ['Ook Applied Radar Technology (ART) past moeiteloos in deze reeks opvallende innovaties. Met radartechnologie die TNO in eerste instantie voor militaire doeleinden ontwikkelde, kan de Nederlandse startup inmiddels zeer nauwkeurig en geheel contactloos ademhaling monitoren tot op 3,5 meter afstand. “Ons belangrijkste doel is onze technologie bij ziekenhuizen binnen te krijgen”, vertelt oprichter en directeur Ted Punt. “Dat is niet makkelijk, aangezien de gezondheidszorg een tamelijk conservatieve sector is. Je hebt te maken met veel tijdrovende procedures. Zo hebben wij anderhalf jaar moeten wachten op goedkeuring van de medisch-ethische commissie van het UMC om daar een validatie te kunnen doen.”'], ['Het doen van een validatie bovenop eigen tests – in een bij voorkeur academische omgeving – is extreem belangrijk. Ook omdat investeerders hier vaak naar vragen. Mede dankzij de steun van UMC-professor Cor Kalkman, een autoriteit op het gebied van patiëntveiligheid, kon de radaroplossing van ART in een klinische test met twintig patiënten worden vergeleken met verschillende bestaande apparaten. Het resultaat: er bleek nauwelijks verschil te zijn. Althans, niet in de meetresultaten.'], ['“Omdat onze oplossing contactloos is, kan deze grootschalig op de low care-afdelingen worden ingezet, om te alarmeren bij een achteruitgang van de patiënt”, aldus Punt. “Uit een berekening door Kalkman blijkt dat hierdoor alleen in Nederland mogelijk al enkele honderden miljoenen euro’s in de sector kunnen worden bespaard. Vertaal dat internationaal, en je begrijpt waarom wij nu zo enthousiast zijn. Bovendien is het meten van de ademhaling van ziekenhuispatiënten slechts een van de toepassingen. Als we erin slagen die markt succesvol te betreden, liggen er grote mogelijkheden in het verschiet, zoals het toevoegen van hartslag-, slaap- en stressmetingen.”'], ['Zo ontwikkelt ART via dochter Dutch Domotics ook oplossingen die in staat zijn alleenwonende ouderen te monitoren. Die daardoor direct hulp kunnen inroepen als iemand onwel wordt of is gevallen. Voor de verdere ontwikkeling werkt de firma onder meer samen met de beursgenoteerde zorgspecialist Ascom, GreenPeak (het bedrijf van WiFi-uitvinder Cees Links) én met een nog geheime, maar ‘zéér grote en bekende’ Amerikaanse partner. Punt: “Dat zijn allemaal zeer veelbelovende separate markten. Onze ultieme toekomstdroom is om al die verschillende mogelijkheden samen te voegen, om zo een heel uitgebreid en nauwkeurig beeld van de gebruiker te produceren.”'], [' Data, DNA & Bio-banking\nDoor al deze verschillende datastromen samen te voegen, kan bovendien een nauwkeurig gezondheidsbeeld van individuele personen ontstaan. Onder meer Google, Apple alsook een partnership van Philips en Salesforce werken momenteel hard aan hun eigen healthdataplatformen, waar een groot aantal separate datastromen samenkomen. Een mogelijkheid die nog veel krachtiger wordt door toevoeging van DNA-gerelateerde data.'], ['Door dergelijke gegevens van een groot aantal kankerpatiënten bij elkaar te brengen, kan Foundation Medicine – een vijf jaar oude Amerikaanse startup – bijvoorbeeld steeds nauwkeuriger bepalen welke DNA-mutaties tot welke vormen van kanker leiden. En welke behandeling hiervoor het meest effectief is.'], ['Wereldwijd werd vorig jaar voor ongeveer tachtig miljard dollar aan medicijnen aan kankerbestrijding gespendeerd. Driekwart van deze vaak nog in ontwikkeling zijnde medicijnen werkt volgens experts ook nog eens niet of in onvoldoende mate. De inbreng van Foundation, dat vorig jaar zestig procent van de aandelen voor ruim één miljard dollar aan farmaciereus Roche verkocht, maakt een dergelijke besparing mogelijk. En vermijdt bovendien een hoop ellende bij de te behandelen patiënten.'], ['Op dat laatste aspect ligt ook de belangrijkste focus van het Nederlandse Px HealthCare. Nadat Anne Bruinvels in 2009 afscheid nam van haar aan de Londense beurs genoteerde firma Curidium, ging zij op zoek naar een nieuwe uitdaging. Haar huidige bedrijf specialiseert zich in analyse van DNA- en andere biologische data, om zo de ontwikkeling van geneesmiddelen te kunnen bespoedigen.'], ['Met haar bedrijf wil zij nadrukkelijk ook de patiënt betrekken bij de verwerking en terugkoppeling van healthdata. “Op dat moment steeg ook de interesse voor bio-banking”, vertelt haar broer David Bruinvels, epidemioloog en Chief Medical Officer bij het bedrijf. “Daarbij worden samples en DNA-patronen van tumoren opgeslagen om vergelijking met andere tumoren mogelijk te maken. Dat kan informatie over bijvoorbeeld groeisnelheid en behandelmogelijkheden opleveren.”'], ['Doel van Bruinvels bedrijf is om die data terug te koppelen naar de patiënt, zodat die in staat is om goed geïnformeerd keuzes te maken tijdens zijn of haar eigen behandeltraject. En vice versa feedback en andere patiëntinformatie terug te geven aan de databank en betrokken behandelaars. Hoe reageren ze dag na dag op de behandeling, welke bijwerkingen treden op, hoe is de lichamelijke situatie? Om dat te bereiken, ontwikkelde Px HealthCare de inmiddels door het UMC Utrecht geteste mobiele app Owise, dat als doorgeefluik fungeert voor de heen en weer stromende gezondheidsdata.'], ['“Inmiddels hebben wij al zeventienhonderd gebruikers”, aldus Bruinvels, ”en staan we aan het begin van een cyclische ontwikkeling nu meer gebruikers data sturen waarmee wij hen nog nauwkeuriger kunnen helpen. En waardoor we nog meer gebruikers verwachten. In een volgend stadium gaan we daarbij ook een goed beveiligde koppeling toevoegen die behandelende medici toegang biedt tot de patiëntdata.” Daarmee kunnen behandelingen verder op specifieke behoeftes worden afgestemd. Als pijnervaring of gewichtsverlies bijvoorbeeld te veel afwijken van het gemiddelde, kan veel sneller worden ingegrepen.'], ['Ook universitaire onderzoekers kunnen tegen kostprijs over deze data beschikken. “Ons verdienmodel ligt in eerste instantie bij de farmaceutische industrie die met onze data vragen kan gaan beantwoorden over effectiviteit van medicijnen of medicijncombinaties. Daarnaast zijn zorgverzekeraars waarschijnlijk ook zeer geïnteresseerd in de mogelijkheid van efficiëntere en goedkopere behandelingen.”'], ['Explosie, risicokapitaal & topsectoren\n“Als ik de komende vijf jaar één sector zou moeten kiezen waarin ik zou mogen investeren, is het de medische sector.” De invloedrijke Amerikaanse tech-investeerder Ted Wilson liet er tijdens de laatste LeWeb-conferentie eind vorig jaar weinig twijfel over bestaan in welke branche wat hem betreft de nieuwe Uber of Airbnb zal opstaan. Hij bevindt zich hiermee in goed gezelschap. Want in 2014 noteerde de Nasdaq Biotechnology Index (NBI) bijvoorbeeld al een groei van 34 procent, daarmee de scherp stijgende lijn van voorgaande jaren doortrekkend.'], ['Soortgelijk enthousiasme is er bij Google Ventures. In 2013 maakte gezondheidszorg daar nog negen procent van de totale beleggingsportefeuille uit. Vorig jaar groeide dat aandeel tot maar liefst 36 procent. Volgens managing partner Bill Maris speculeert de zoekgigant daarmee op een verwachte ‘explosie van healthdata en nieuwe manieren om deze data te analyseren’.'], ['In het tweede kwartaal van 2014 kwam de helft van alle startups die met risicokapitaal in de Verenigde Staten een beursgang maakten uit de e-healthsector, zo blijkt uit de Venture Capital Database van onderzoeksfirma CB Insights. Het was het vijfde achtereenvolgende kwartaal dat gezondheidsstartups bovenaan de lijst prijkten.'], ['In Nederland gaat het uiteraard iets minder hard. “Al zien we met name voor het datagedeelte wel steeds meer interesse bij beleggers”, vertelt Life Science & Health-specialist Richard Nieuwenhuizen van ABN AMRO. Om daarin de groeikansen te kunnen beoordelen, moeten investeerders echter wel kennis hebben van zowel technologie als gezondheidszorg. En die combinatie is vooralsnog redelijk zeldzaam.”'], ['Zeker investeerders en ondernemers uit de technologiehoek dienen daar volgens hem goed bij stil te staan voor ze de sector betreden. “Zij komen uit een wereld waarin het ontwikkelen van nieuwe software of een prototype vrij snel kan gaan. De professionele gezondheidszorg is echter een hoog gereguleerde omgeving waar de soms zeer stroperige regelgeving en procedures de toegang tot de markt kunnen bemoeilijken. Dat is dus een belangrijke drempel, zeker omdat banken de financiering van het naar de markt brengen vaak nog onder het kopje ‘risicokapitaal’ plaatsen.” Dat geldt ook als er reeds een werkend prototype voorhanden is. “Om niet te struikelen over deze langere time to market doen ondernemers er goed aan zich in een zo vroeg mogelijk stadium te voorzien van launching customers of letters of intent”, aldus de specialist.'], ['Belangrijke steun in de rug komt hierbij van de overheid; Life Sciences & Health is een van de negen topsectoren waarmee Nederland internationaal wil excelleren. Daartoe worden veel extra subsidies verstrekt. Zo leverde het programma om het starten van ondernemingen vanuit universiteiten en medische centra te stimuleren sinds 2010 ruim 650 nieuwe startups op.'], ['“Op de wereldranglijst van meest aangevraagde patenten op dit gebied bezet Nederland de achtste plaats”, vertelt Nieuwenhuizen. “Als het aankomt op het verdienen aan al die kennis lopen we echter nog ver achter op landen als de Verenigde Staten. Tegelijkertijd zijn universiteiten hard op zoek naar nieuwe verdienmodellen om hun activiteiten te kunnen blijven financieren. De sterk groeiende interesse voor dit soort innovatieve startups zou daar een mooie bijdrage aan kunnen leveren.”'], ['* Dit artikel verscheen eerder in het meinummer van Emerce magazine (#141)'], ['Voor meer informatie bezoek eHealth Convention op 29 september. En boek nu alvast je toegangsticket.']]"
"[['De één noemt het een veredelde kruimeldief, de ander herkent een Power Rangers Laserblaster. Dyson zal met deze nieuwe productgroep, de draadloze zakloze stofzuiger, nog wat vooroordelen moeten overwinnen. Gaat dat met deze V6 Fluffy lukken, ondanks het prijskaartje van 429 euro?'], ['Tot nu toe verandert elk nieuw idee van James Dyson in een goudmijn. De omzet van het Britse bedrijf met meer dan 4000 medewerkers, ligt inmiddels boven 1 miljard pond en het bedrijf maakte in 2013 nog 382 miljoen pond winst.'], ['De V6 Fluffy lijkt inderdaad eerder op een futuristisch lasergeweer dan een stofzuiger. Persoonlijk had ik bij het oppakken van het apparaat een beetje dezelfde neiging die ik vaak heb als ik een nieuw Apple-product in handen krijg: die wil ik hebben! En dat bij een stofzuiger!'], [''], ['Dat we niet te maken hebben met een veredelde kruimeldief, blijkt al gauw uit de specificaties: een nieuwe V6 350Watt motor met een 2100 mAh batterij die een zuigkracht van 28AW levert en met de speciale boostknop zelfs 100AW (in vergelijk: een kruimeldief heeft gemiddeld een zuigkracht van 9AW en een 2200Watt-stofzuiger rond de 250 AW). Misschien nog niet zoveel zuigkracht als de sledezigers, maar in combinatie met de speciale borstel effectiever dan je zou verwachten. Al gauw blijkt dat dit niet een stofzuiger voor erbij is, maar een stofzuiger voor inplaats van.'], ['De V6 wordt geleverd met een heel arsenaal aan borstels en zuigmonden en de nieuwe vloerzuigmond voor harde vloeren bleek uiterst effectief. Waar in het promofilmpje overdreven veel cornflakes, suiker en hagelslag wordt opgezogen, kan ik toch echt beamen dat de V6 Fluffy in praktijk zo werkt. De standaard zuigkracht van 28AW is in 80 procent van alle gevallen ruim voldoende en de batterij levert voor zeker 20 minuten aan stroom, daarna zul je weer moeten opladen. Genoeg tijd om één of twee etages en een trap te zuigen. Voor de extreme zuigkracht is er een boostmodus die de batterij echter in een paar minuten leegtrekt.'], [''], ['\xa0'], ['Het zal te maken hebben met het feit dat ik de laatste paar weken voornamelijk smartphones, smartwatches en camera’s heb getest, maar de V6 Fluffy is er zo’n eentje die ik liever niet meer terugstuur naar de fabrikant. De stofzuiger met zak en snoer kan echt de deur uit.'], ['De V6 Fluffy blijkt vooral in combinatie met de Roomba robotstofzuiger een perfect duo. Voor het schoonhouden en de dagelijkse ronde, zetten we de roomba aan. Voor de moeilijk te pakken plekjes en de trap, wordt de V6 gepakt. Maar ook op de momenten dat je normaal zuchtend, in ons geval naar de zolder loopt, om een stofzuiger te pakken, voor wat knoeiwerk. Is het nu fluitend de 2,3-kilo-lichte V6 uit de houder trekken, even zuigen en weer terug in de lader. Voor het zuigwerk buiten het huis (denk aan auto, caravan, op locatie) is er eigenlijk niet eens en alternatief.'], ['Ik zeg plus één voor de eerste ZZP-interieurverzorgster die haar eigen V6 Fluffy meebrengt. In zo’n geval zou alleen een extra batterij wel handig zijn en daar is de V6 niet echt op gemaakt.'], [''], ['Keerzijdes zijn er zeker ook, maar liefst twee stuks en voor mij wel serieuze dealbreakers. Het apparaat maakt echt een hels lawaai met een vervelende fluittoon. Deze was ook al waar te nemen in de V4-versie, maar is helaas niet minder geworden. Op één meter afstand gaf de geluidsdrukmeter 82 dB aan, beste heftig. Daarnaast is dat zakloze stogzuigen niet echt stofloos. Bij het legen van de bak, hoe simpel dan ook, komt toch veel stof vrij en middenin blijft veel stofhangen die je eruit moet schudden, onder luid gekuch.'], ['Ondanks deze gebreken weegt het gebruiksgenot vele malen zwaarder en zie ik voor deze nieuwe stofzuigercategorie een florissante toekomst tegemoet, waar Dyson zeker de vruchten van zal plukken.']]"
"[['Mobiele technologie verovert de werkvloer, en daarmee nemen ook de risico’s toe. Risico’s die we ons niet altijd goed realiseren, want virussen op iPhone of Android lijken vooralsnog ver weg. De dreiging komt dan ook uit onverwachte hoek: malware bij Android bijvoorbeeld, WebKit zwakheden bij iOS, vervalste certificaten en kwaardaardige profielen. Een infographic over het beheer van mobiele risico’s.'], ['']]"
"[['Het gaat nog even duren, maar de langverwachte virtual reality-bril van Oculus Rift zal vanaf 2016 dan toch echt te koop zijn.'], ['Afgelopen donderdag presenteerde Oculus de bril op een speciaal evenement, voorafgaand aan de E3-gamingbeurs. Hier is bewust voor gekozen, omdat de bril voornamelijk gericht zal zijn op gamers. Er werden weinig specificaties bekend gemaakt, zoals gewicht\xa0en aansluitmogelijkheden. Wel weten we dat de display\xa0bestaat uit twee losse OLED-schermen met verstelbare tussenafstand, samen met een resolutie van 2160×1200 pixels.'], ['Als je deze vergelijkt met de resolutie van de Samsung Gear VR in combinatie met een Galaxy S6 van 2560 x 1440, is deze lichtelijk teleurstellend te noemen. Verder is er eenvoudig afneembare koptelefoon en heeft de bril een externe sensor die bewegingen van het hoofd detecteert.'], ['De Rift wordt standaard geleverd met een draadloze Xbox One controller.\xa0Oculus werkt echter ook nog aan de Oculus Touch, een draadloze controller die het mogelijk maakt om beide handen te gebruiken in de virtuele wereld.'], ['Oculus is een samenwerking met Microsoft aangegaan en kan met de streaming technologie van Windows 10, Xbox One games streamen naar de Oculus Rift. Dit zijn geen speciale Xbox One games voor de Rift, maar geeft de mogelijkheid om de game op een virtueel scherm te spelen in de bril. Leuk, maar niet waar de meeste gamers op zitten te wachten. De games speciaal voor de Rift worden gemaakt voor de Unity of Unreal Engine 4. Je zult er dan wel een computer bij nodig hebben met minstens een i5 processor en een NVIDIA GeForce GTX 970 of AMD 290 grafische kaart.'], ['Wat de bril precies gaat kosten is nog niet bekend en de releasedatum is ergens in het eerste kwartaal van 2016.'], ['']]"
"[['De eerste stenen webwinkel is vanochtend geopend in Laren. Hofstee Schoenen, inmiddels al ruim 130 jaar oud, is voor de gelegenheid letterlijk en figuurlijk omgebouwd tot webshop. De zaak in het Gooise dorp is demonstratief ingepakt met grote spinnenwebben.'], ['De Gooise schoenenwinkel wil met de ludieke aanpak de voordelen van het winkelen in een fysieke zaak benadrukken.'], ['De consument van tegenwoordig verwacht een persoonlijke benadering, een eerlijk en duurzaam product met oog voor het milieu, snelheid en service. ‘Als de schoenhandel verdwijnt naar de webwinkel, dan halen wij de webwinkel toch naar de schoenhandel!?’, aldus namengever Hofstee.'], ['']]"
"[['Cribb is de naam van een nieuw internationaal platform dat startups aan een tijdelijk onderkomen wil helpen. Niet zomaar een onderkomen, maar leegstaande huizen van bijvoorbeeld rijke investeerders of beroemdheden.'], ['Cribb noemt zich de ‘Airbnb voor startups’. Het bedrijf bemiddelt tussen vraag en aanbod. Startups mogen gebruikmaken van woningen in ruil voor een belang van vijf procent.'], ['Het zijn niet de minste huizen die worden aangeboden. Van villa’s met zwembad in Los Angeles tot mooie lofts in New York. Startups mogen daar hooguit zes maanden verblijven.']]"
"[['YouTube begint deze zomer met YouTube Gaming in de VS en het Verenigd Koninkrijk. Hier kunnen gebruikers livestreams en opgenomen video’s van games bekijken.'], ['Het is Googles antwoord op Twitch, de gamestreamingdienst die Amazon vorig jaar kocht voor bijna 1 miljard dollar. Google had Twitch vorig jaar aanvankelijk zelf willen overnemen.'], ['YouTube Gaming biedt streaming met 60 beelden per seconde en de mogelijkheid om een stream direct te converteren naar een YouTube-video. Gebruikers kunnen zich ook abonneren op kanalen van uitgevers en of YouTube-vloggers.'], ['Er zullen in eerste instantie zo’n 25.000 spellen worden aangeboden. Het is niet bekend wanneer YouTube Gaming naar het Europese vasteland komt.'], ['']]"
"[['Athom, het Nederlandse bedrijf achter de personal home assistant Homey, heeft ruim een miljoen euro aan financiering opgehaald. Het geld wordt gebruikt om Homey naar de markt te brengen.'], ['Homey begon als een programma op Kickstarter, waar zo’n duizend mensen aan hebben bijgedragen.'], ['Homey is een soort Siri app, maar dan in de vorm van een lichtgevende bol die gesproken commando’s opvolgt. Met Homey kan men televisies en Hifi apparatuur aansturen, lampen in- en uitschakelen of de kamertemperatuur regelen.'], ['Doordat Homey een open platform is, vergelijkbaar met moderne smartphones, kan nieuwe functionaliteit eenvoudig worden toegevoegd in de vorm van apps.'], ['Athom is begin 2014 opgericht door Emile Nijssen en Stefan Witkamp. Inmiddels werkt een team van 15 man aan de ontwikkeling en realisatie van Homey. De marktintroductie is voorzien na de zomer.'], ['Wie de financiering heeft verschaft, wil het bedrijf niet zeggen.'], ['\n            ']]"
"[['Via de bekende marktplaats AppNexus kan voortaan ook geprogrammeerd video wordt ingekocht. Hiermee komt het bedrijf terug om zijn besluit om niet in die markt te stappen.'], ['AppNexus claimt al meteen een bereik van 250 miljard impressies per maand, dat is inclusief lineaire en in-banner videoformaten.'], ['Eric Hoffert krijgt de leiding over het nieuwe onderdeel. Hij werkt voorheen voor Apple, Spotify en AT&T Labs.'], ['AppNexus heeft ook een nieuwe fraude detectie-technologie aangekondigd, die de inventaris moet opschonen voordat het wordt aangeboden. AppNexus heeft ook een grotere transparantie beloofd. Onder de noemer AppNexus Spend Protection krijgen klanten een soort niet goed geld terug-garantie.']]"
"[['Meer dan de helft van alle bloggers wil graag zijn brood verdienen met zijn blog. Dit blijkt uit het bloggersonderzoek dat bureau Cherry Picker uitvoerde onder 206 Nederlandse bloggers. De resultaten werden deze week gepresenteerd tijdens de eerste editie van het Cherry Picker #Storymakers event, waar ruim 130 bloggers en dertig merken bij elkaar kwamen.'], ['Iets meer dan de helft van alle blogs heeft minder dan 15.000 unieke bezoekers per maand. Ruim één derde trekt 15.000 tot 100.000 bezoekers per maand en zo’n tien procent meer dan 100.000.'], ['Van alle deelnemers bleek 85 procent vrouw te zijn. Leeftijden liepen uiteen van 19 tot 61 jaar, het gemiddelde is 31 jaar.'], ['De passies van waaruit bloggers schrijven variëren sterk: van travel tot food, van design of architectuur tot sport en beauty. Deze passies vormen vaak ook de grootste drijfveer achter de blogs.'], ['Bloggers willen graag samenwerken met merken, producten en bestemmingen, maar sommige zaken zijn een echte ‘no-go’ voor bloggers. Bijna 75 procent van de bloggers zou het absoluut nooit accepteren als er te veel inbreng wordt geëist, omdat de content puur en persoonlijk moet blijven.'], ['Ook geeft 38,4 procent aan af te zien van een samenwerking wanneer er te veel online marketing verplichtingen zijn, zoals het plaatsen van linkjes. Daarnaast gaat 36 procent niet akkoord met het plaatsen van content op basis van negatieve ervaringen.'], ['Hoewel de meeste bloggers hun blog als bijverdienste hebben, hoopt ruim de helft uiteindelijk te kunnen leven van hun blog. Een kleine 20 procent haalt zijn hoofdinkomen nu al uit bloggen, terwijl een andere twintig (vrijwel) niets verdient met zijn blog en het (nog) puur als hobby ziet.'], ['Ruim 70 procent krijgt nooit een dagtarief voor het maken van reizen, testen van producten, of het bijwonen van evenementen.'], ['Opvallend is dat wel steeds meer bloggers zich aansluiten bij een media- en/of affiliatebureau: al ongeveer 37 procent van de bloggers werkt hier op vaste basis mee samen. Bijna 80 procent van alle bloggers plaatst wel eens betaalde content, maar daarvan geeft weer bijna de helft aan dat dit maximaal 5 procent van hun totale content beslaat. De tarieven die hiervoor worden betaald lopen sterk uiteen, van minder dan 50 euro tot meer dan 500 euro per artikel.']]"
"[['Shane Meeker van Procter & Gamble, dronejournalist Ben Kreimer en RFID-biohacker Amal Graafstra zijn de eerste sprekers die zijn aangekondigd voor Emerce eDay 2015, op 8 oktober in de Amsterdamse Kromhouthal.'], ['Shane Meeker werkt al 17 jaar voor Procter & Gamble, de belangrijkste concurrent van Unilever, en houdt zich vooral bezig met storytelling.'], ['Don Molenaar is de man achter Beam, een slimme projector, en een van de succesvolste Kickstarter-projecten in Nederland. Uiteindelijk brachten 1973 backers maar liefst 700.000 dollar bij elkaar.'], ['Amal Graafstra, auteur van het boek RFID Toys, liet in 2005 al eens twee RFID-chips implanteren, jaren nadat de Britse wetenschapper Kevin Warwick iets dergelijks had laten doen. De biohacker heeft Nederlandse voorouders, maar spreekt geen Nederlands.'], ['En natuurlijk moet het dit jaar gaan over drones. Wie zien ze nog niet echt vliegen, maar dat gaat zeker veranderen. Ben Kreimer gaat het vooral hebben over de wijze waarop journalisten drones kunnen inzetten.'], ['Meer informatie over de editie van 2015 vind je hier.'], ['\n            ']]"
"[['Coolblue heeft gisteren vier keer een Beste Social Media Award in de wacht gesleept. Er werden prijzen uitgereikt in tien categorieën. '], ['De prijs voor de Beste Inhaker ging naar Centraal Beheer Achmea (bureau: Digitas LBi) in verband met de Koningsdag-post op Facebook. De juryprijs ging naar Stabilo (bureau: Yune) voor een flipbook video van de wereldgoal die Robin van Persie scoorde tegen Spanje.'], ['In de categorie Slechtste Bericht gingen de meeste stemmen naar Yolanthe Sneijder-Cabau.'], ['Grote kanshebbers bij de nominaties waren Heineken, Coolblue, KLM, ING en T-Mobile. Opvallende nieuwkomer was de Politie Amsterdam.'], ['De prijs is een initiatief van social media-adviseur Diederik Broekhuizen en wordt ondersteund door partners Adformatie, MSLGROUP, Twitter Nederland, Triple P Entertainment en Sales Care.'], ['Winnaars (publiek en jury):'], ['Beste Inhaker – Centraal Beheer Achmea\nBeste Creatief – ABN AMRO\nBeste Tekst – Vodafone\nBeste Grap – Coolblue\nBeste Visueel – KLM\nBeste Reactie op een consument – Coolblue\nBeste Reactie op een bedrijf – KLM\nBeste Merk – Coolblue\nBeste BN’er – Jochem Myjer\nSlechtste bericht – Yolanthe Sneijder-Cabau'], ['Juryprijzen:'], ['Grand Prix Jury – Stabilo\nBeste Inhaker – Stabilo\nBeste Creatief – ABN Amro\nBeste Tekst – Vodafone\nBeste Grap – Nationale Politie\nBeste Visueel – Heineken\nBeste Reactie op een consument – Coolblue\nBeste Reactie op een bedrijf – Tele2\nBeste Merk – KLM\nBeste BN’er – Arjen Lubach\nSlechtste Bericht – Kim Feenstra']]"
"[['ING brengt deze zomer een Android-app op de markt waarmee klanten met hun mobieltje contactloos kunnen betalen in de winkel. '], ['De portemonnee als drager van betaalmiddelen wordt daarmee overbodig. Althans, voor zover die klanten kleine aankopen doen bij de tienduizenden winkels wiens kassa’s NFC-betalingen ook ondersteunen. '], ['De app werkt vanaf Android 4.4 (Kitkat) en werkt in tandem met Mobiel Bankieren-app. Op dit moment vinden bij de bank de laatste interne testen plaats. Dat is de laatste fase voor de publieke lancering.'], ['ING heeft afgelopen kwartalen 6,5 miljoen passen met NFC-technologie verstrekt. Die technologie is de basis voor contactloos betalen. Tot en met mei werd door deze klantengroep  ruim 13 miljoen keer op deze manier betaald.']]"
"[['Voetbal Internationaal gaat de reclameruimte bij al zijn online video’s verhandelen via een marktplaats van vraag en aanbod, in jargon: programmatic trading.'], ['Advertentieruimtes zullen geautomatiseerd verkocht nu Voetbal International zijn contract met Improve Digital hiertoe heeft uitgebreid. '], ['Het technologiebedrijf levert systemen om advertentieruimte automatisch te verhandelen, zonder tussenkomst van een onderhandelende mens. Dat deed het al voor display en mobiel en nu ook voor video. '], ['Het blad VI wordt maandelijks door een klein miljoen mensen gelezen. Wanneer alle andere kanalen daarbij worden opgeteld is het uniek bereik 1,6 miljoen mensen per maand. De titel maakt, zeker nu tijdens het WK Voetbal voor dames in Canada, veel en steeds meer eigen videoproducties. '], ['Bij tv-zenders daarentegen worden online videoreclames niet zelden verkocht als onderdeel van een tv-reclamedeal met een mediabureau. Dat zijn statische prijzen. Volgens Improve Digital begint het besef echter te ontstaan dat tv-zenders uit programmatic deals wel eens hogere tarieven zouden kunnen krijgen dan nu. Dat wordt veroorzaakt door het gebrek aan kwalitatief goede online video’s in een markt van toenemende vraag van adverteerders. '], ['Foto: ldibri (cc)']]"
"[['De Belgische ING, KBC, BNP Paribas en Belfius vorderen ruim 7 miljoen euro van Nigeriaanse oplichters die via phishingmails Belgische rekeningen hebben geplunderd. De banken hebben de slachtoffers reeds terugbetaald. '], ['Donderdag is in Mechelen een rechtszaak tegen de verdachten begonnen, de grootste op het gebied van phishing in België tot nu toe.'], ['De bende die in januari 2014 werd opgerold, opereerde vooral vanuit Nederland, met name Hoofddorp, Amsterdam Zuid-Oost, Rotterdam en Hilversum. De oplichters spraken in veel gevallen vlekkeloos Nederlands. Volgens de onderzoekers was de bende verantwoordelijk voor 85 procent van de phishinggevallen in België.'], ['Uit tap- WhatsApp verkeer bleek dat de oplichters van plan waren om hun werkterrein te verbreden naar het Franstalige deel van België. Ook de Duitstalige landen hadden de belangstelling van de oplichters.'], ['Tegen zeven spilfiguren is 4 of 5 jaar gevangenisstraf geëist.']]"
"[['Dell heeft zijn eerste Internet of Things (IoT)-lab in Europa geopend. Het lab wil organisaties helpen bij het ontwikkelproces van IoT-oplossingen. Dell opende in november samen met Intel ook al een IoT-lab in de VS.'], ['Het Europese lab is gevestigd in Limerick in Ierland en staat onder leiding van directeur OEM Solutions bij Dell. Dermot O’Connell.'], ['Dell introduceert ook zijn eerste eigen IoT-oplossing: de IoT-gateway. Dit apparaat verwerkt en beveiligt sensorgegevens aan de rand van het netwerk.']]"
"[['\u200bDe Tweede Kamer heeft ingestemd met het wetsvoorstel dat digitalisering van procedures in hoger beroep en cassatie mogelijk maakt.'], ['Het wetsvoorstel maakt onderdeel uit van een grote moderniseringsoperatie onder de noemer Kwaliteit en Innovatie, die de rechtspraak toekomstbestendig maakt. Doelstelling is rechtspraak sneller, toegankelijker en begrijpelijker te maken.\nDigitalisering houdt niet in dat er geen mondelinge behandeling van rechtszaken meer is; de wetsvoorstellen maken het mogelijk dat alles rondom de zitting digitaal en efficiënter verloopt. De fysieke behandeling van zaken blijft bestaan.'], ['De Tweede Kamer moet nog twee invoeringswetten behandelen in het kader van de digitalisering. Daarna moeten de wetten nog naar de Eerste Kamer. Het is de planning dat de nieuwe procedures op 1 januari 2016 van start gaan.']]"
"[['Het Japanse Line heeft in thuisland Japan een eigen muziekdienst Line Music gelanceerd die alleen beschikbaar is in de eigen app. De dienst kost omgerekend 4 dollar per maand.'], ['Line Music liep vorige maand al proef in Thailand, waar gebruikers 2 dollar per maand betalen voor twintig uur muziek per maand. Een onbeperkt abonnement kost 8 dollar. Studenten betalen sowieso minder.'], ['Line heeft 205 miljoen gebruikers in Japan, Thailand en Taiwan, en in de loop der jaren zijn er steeds meer diensten bijgekomen. In die landen zijn muziekdiensten overigens nog relatief nieuw. Er worden nog altijd veel cd’s verkocht.'], ['Line heeft nog een muziekdienst MixRadio voor iOS en Android. MixRadio was oorspronkelijk opgezet door Microsoft.']]"
"[['Microsofts Surface Hub zal vanaf 1 juli beschikbaar zal zijn in 24 landen, waaronder Nederland. Via het 84-inch scherm moeten mensen nog gemakkelijker samenwerken.'], ['Surface Hub is eigenlijk een reusachtige tablet, waarin Windows 10, Skype for Business, Office, OneNote en Windows Universal-apps geïntegreerd zitten.'], ['De Surface Hub zal beschikbaar zijn in twee versies: de Surface Hub 55-inch met de vierde generatie Intel Core i5 voor 7.869 euro en de Surface Hub 84-inch met een vierde generatie Intel Core i7 en een Nvidia grafische kaart voor 22.449 euro.'], ['\n            ']]"
"[['KPN zal maandag in Den Haag een nieuwe strategie rond televisie toelichten. Bovendien wordt binnen enkele weken de over-the-top dienst Play van KPN officieel aangekondigd, waarmee het bedrijf zich vooral op jongeren wil richten.'], ['KPN wil niet uitweiden over de aankondiging van maandag. Volgens een woordvoerder is Play niet de aanleiding. Een van de experimenten die KPN vorig jaar al is gestart is het via 4G aanbieden van een tiental televisiezenders. De verbruikte data wordt buiten de bundel gehouden.'], ['Met Play wil KPN naar eigen zeggen als eerste Nederlandse provider inspelen op het veranderende kijkgedrag in Nederland. Veel Nederlanders willen geen apart televisie-abonnement meer, maar willen wel kijken via smartphone of tablet.'], ['Het Play-platform moet beschikbaar komen op Android en iOS, en biedt toegang tot films, series en live tv-zenders. Ook niet KPN-abonnees moeten de dienst kunnen gebruiken, via elke willekeurige aanbieder. Chromecast kan worden gebruikt om de programma’s ook op een groot tv-scherm te bekijken.'], ['KPN Play is met een groep van 300 gebruikers getest, en vanaf juli zal het aantal testers worden vergroot. De uitnodigingen daarvoor zijn deze week verstuurd. Het is nog niet bekend wanneer het product precies beschikbaar komt, maar dat zal vermoedelijk ergens in het najaar zijn.'], ['KPN heeft eerder geprobeerd om livetelevisie aan te bieden via de mobiele telefoon. Dat ging destijds via het DVB-H netwerk, met toestellen van LG en Samsung. Op het hoogtepunt had het bedrijf 40.000 betalende kijkers, maar in 2011 besloot KPN ermee te stoppen omdat er geen nieuwe toestellen met de standaard op de markt kwamen.'], ['Of Play van KPN via 4G zal worden aangeboden is nog niet duidelijk. Omwille van de kosten zal het gebruik voorlopig beperkt blijven tot het internet thuis. KPN moet dan wel concurreren met veelal aantrekkelijke Triple Play-pakketten.']]"
"[['Twitter-CEO Dick Costolo legt per 1 juli zijn functie neer na teleurstellende beursresultaten. Medeoprichter Jack Dorsey zal zijn plaats tijdelijk innemen.'], ['Wall Street reageerde positief op het nieuws. Nadat de koers zes weken geleden een scherpe daling inzette na tegenvallende kwartaalcijfers, steeg die zojuist weer met acht procent.'], ['De tijdelijke terugkeer van Dorsey is opmerkelijk omdat hij in 2008 zelf op een zijspoor werd gezet en vervangen door Ev Williams. Die bleef totdat in 2011 Costolo aan boord kwam.'], ['Costolo blijft verbonden aan de Raad van Bestuur van het sociale netwerk. Intussen wordt gezocht naar een opvolger.'], ['Beleggers straften Twitter eind april met een koersdaling van 18 procent. De winst per aandeel was iets beter dan verwacht, maar de omzet van 436 miljoen dollar was twintig miljoen minder dan wat de financiële markt had verwacht. Met name het nieuwe direct response-reclameproduct leverde niet de verwachte resultaten op.'], ['Twitter kampt ook met een terugval in de aanwas van actieve gebruikers. In Nederland daalde het aantal actieve Twitter gebruikers zelfs van 3,7 miljoen in 2013 naar 2,8 miljoen nu.'], ['Twitter maakte donderdag ook bekend dat het de limiet van 140 tekens gaat schrappen voor gebruikers die elkaar onderling berichten willen sturen (direct messages, oftewel DM). Bedrijven kunnen daardoor beter met klanten communiceren.']]"
"[['PostNL is bereid om zelfstandige pakketbezorgers in dienst te nemen na felle kritiek op de schijnzelfstandigheid onder pakketbezorgers. PostNL is voor zover bekend het eerste bedrijf dat op grote schaal aanbiedt om zzp’ers in dienst te nemen, schrijft de Volkskrant vanochtend.'], ['‘We zijn er niet blind voor dat de meningen over zelfstandigen in de samenleving veranderen’, zegt Yme Pasma, directeur pakketten Benelux van PostNL, tegen de krant. ‘Wij zijn een bedrijf van de straat en zullen altijd mee blijven veranderen.’'], ['Een deel van de tweeduizend zzp-pakketbezorgers van PostNL is afhankelijk van het postbedrijf als enige opdrachtgever. Doordat ze zelf een dure bestelbus moeten aanschaffen, houden ze slechts een schamel loon over, vindt vakbond FNV.']]"
"[['Affiliatenetwerk Daisycon opent een nieuwe vestiging in het Duitse Oldenburg. Vorig jaar werd ook al een kantoor in het Belgische Mechelen in gebruik genomen.'], ['De ‘positieve ontwikkelingen’ van het kantoor in België hebben bijgedragen aan de beslissing om ook fysiek in de lokale markten aanwezig te zijn. Zowel op culturele aspecten als actuele zaken kan ter plekke doelgerichter worden ingespeeld.'], ['Men behoudt overigens het Duitstalige team in Almere om crossborderklanten vanuit of naar Duitstalige landen te ondersteunen.'], ['Daisycon verzorgt via haar netwerk ruim 1700 affiliate- en lead campagnes.']]"
"[['BlackBerry overweegt nu toch een smartphone uit te brengen met Android, maar het is niet duidelijk of daarmee een einde komt aan de huidige modellen met BlackBerry OS. Dat meldt Reuters.'], ['Het Canadese bedrijf, dat het al jaren moeilijk heeft, zou volgens anonieme bronnen van Reuters zijn strategie willen herzien om zo een breder publiek te bereiken. Het bedrijf heeft de slag met iOS en Android eigenlijk al verloren, omdat ontwikkelaars zich met name op deze twee markten richten.'], ['Naar verluidt werkt BlackBerry aan een smartphone met schuifscherm, dat dit najaar moet verschijnen. Een prototype werd al getoond op het Mobile World Congress in Barcelona eerder dit jaar. De Android software wordt wellicht aangevuld met gepatenteerde technologie uit BlackBerry 10.'], ['BlackBerry deed al eens eerder water bij de wijn door BlackBerry 10 zo in te richten dat sommige Android apps in emulatie kunnen draaien, maar dat maakt het niet tot een waardige concurent van Android toestellen.'], ['BlackBerry is overigens al langer bezig om communicatie- en beveiligingssoftware voor iOS, Android en Windows te ontwikkelen. Het bekendste voorbeeld is BlackBerry Messenger.'], ['Het Canadese bedrijf had in 2011 17500 werknemers. Daarvan zijn er nog maar 6200 over. BlackBerry heeft onlangs nieuwe ontslagen aangekondigd.']]"
"[['Internetbureau eFocus heeft voor Tour-sponsor Skoda een app gebouwd waarmee bezoekers aan de Tour-start in Utrecht kunnen zien waar hun vrienden langs het parcours staan. '], ['Wie met zijn Facebook-account inlogt op de web-app Tourspot kan aangeven waar hij de proloog van de Tour de France in de domstad gaat bekijken. Vrienden kunnen van elkaar zien waar ze gaan staan en zodoende afspreken om elkaar te treffen. '], ['De site laat ook zien waar zich parkeergelegenheden en grote videoschermen bevinden. En de route natuurlijk. '], ['Als Tour-sponsor zorgt Skoda er onherroepelijk voor dat zijn merk op de aangegeven hotspots niet te missen is. '], ['De Tour de France gaat op 4 juli van start in Utrecht. '], ['Foto: Sebastiaan ter Burg (cc)']]"
"[['Er klinkt vanuit heel Europa een grote roep om frequentiebanden die voor televisie zijn gereserveerd vrij te maken voor mobiel breedband.\n\nDat blijkt uit een publieke consultatie van de Europese Commissie onder belanghebbenden. Het merendeel van de 356 partijen die daarop reageerden, 64 procent, wil dat de band rond de 700 Mhz in de toekomst kan worden gebruikt door mobiele datadiensten. Vier procent is tegen.'], ['Tevens vragen de bedrijven, organisaties en burgers om een helder, eenduidig Europees beleid om fragmentatie op lokale markten te voorkomen. Zowel op het gebied van mobiele telecom als digitale tv via de ether. Bij dat laatste zijn vooral hardware- en telecombedrijven gebaat.'], ['De nieuwe regels zouden rond 2020 moeten worden gepubliceerd, implementatie uiterlijk vijf jaar later.'], ['Foto: oatsy40 (cc)']]"
"[['Google heeft een nieuw lab Sidewalk Labs in het leven geroepen dat zich specifiek gaat bezighouden met het leefbaar maken van grote steden.'], ['Sidewalk Labs wordt als een zelfstandig bedrijf opgezet in New York en komt onder leiding te staan van Dan Doctoroff, die eerder voor het stadsbestuur van New York heeft gewerkt.'], ['Welke technieken hiervoor worden ingezet is niet bekend gemaakt, maar verkeer en energie krijgen de nadruk.'], ['Googles Larry Page vergelijkt het lab met Google X, dat uiteenlopende innovaties ontwikkelt, niet eens met het oog om daarmee meteen geld te verdienen.']]"
"[['Remmert Oosterling wordt de nieuwe manager Digital Trading bij RTL Nederland, een functie die vacant werd toen Elwin Gastelaars naar de programmatic video-dochter SpotXchange vertrok.'], ['Oosterling is afkomstig van Yieldr, waar hij verantwoordelijk was voor Advisory Services & Licensing. Zijn ervaring komt RTL van pas, omdat programmatic trading in de volle breedte steeds dieper doordringt tot mediabedrijven. Dat gaat voorbij banners op websites aangezien alle grote mediabedrijven in Nederland zich ook beraden over hun positie in digital trading op tv-gebied. '], ['“Dit jaar willen we mobile advertising en data-management onderdeel maken van de value proposition richting onze adverteerders en tradingpartners. Een fantastische uitdaging waar ik veel zin in heb. We zijn dan ook dringend op zoek naar nog meer digital professionals die ons team willen komen versterken,” aldus Oosterling.']]"
"[['De Europese Commissie begint een formeel onderzoek naar concurrentievervalsende praktijk van Amazon rondom e-books.\n\nMet het onderzoek wil de Commissie uitzoeken of Amazons contracten met uitgevers concurrenten in de weg staan. '], ['“Er is speciale aandacht voor clausules die uitgevers ertoe verplicht om Amazon te informeren over de contractvoorwaarden die concurrenten hen geven”. De Amerikaanse e-commercegigant wil weten of die concurrenten even goede, andere of betere voorwaarden geven om digitale boeken te publiceren.'], ['Europa vreest dat dit soort clausules het moeilijker maken voor andere distributeurs van digitale boeken om Amazon te beconcurreren met nieuwe en innovatieve producten en diensten.'], ['Over het beoogde tijdsverloop van het onderzoek wil Brussel nog niets zeggen.'], ['Foto: Peggy2012CREATIVELENZ (cc)']]"
"[['De netto mediabestedingen in Nederland zijn in 2014 1,9 procent gestegen naar 4,63 miljard euro. In absolute bedragen betekent dat een stijging van 85 miljoen. Op print en sponsoring na zagen alle mediumtypen de inkomsten uit de verkoop van advertentieruimte toenemen, zo blijkt uit het Jaarrapport Netto Mediabestedingen 2014 dat Nielsen binnenkort publiceert.'], ['In 2013 was er onder slechtere economische omstandigheden nog sprake van een krimp van de netto mediabestedingen van 3,4 procent. En waar internet vorig jaar nog zorgde voor een rem op de daling van de totale netto mediabestedingen, zorgde printmedia nu voor een rem op de groei. Zonder gedrukte media zou er sprake zijn geweest van een toename van meer dan 5 procent. De tweedeling tussen print en non-printmedia is al sinds het uitbreken van de economische crisis eind 2008 zichtbaar. Waar non-print herstel vertoont zodra de economie weer enigszins aantrekt, blijven de printmedia rode cijfers schrijven.'], ['De toename van de netto mediabestedingen was in 2014 het grootst bij internet. Voor het eerst sinds 2011 was die groei weer behoorlijk: 11,3 procent. Ook televisie kende een goed jaar, met name de eerste helft was sterk. De tweede helft was duidelijk minder, maar per saldo bedroeg de groei 3,2 procent. Dat was mede te danken aan de grote sportevenementen en de uitstekende prestaties van Oranje op het WK Voetbal in Brazilië. Het positieve resultaat van deze mediumtypen droeg in grote mate bij aan de groei van de totale markt. Gezamenlijk zijn ze goed voor iets meer dan de helft van de totale netto mediabestedingen, aldus Nielsen'], ['Dagbladen zagen de advertentie-inkomsten in 2014 dalen met 8,5 procent. Dat was fors minder dan de afname van bijna 16 procent een jaar eeder.'], ['Radio zag de bestedingen in 2014 met ruim 2,5 procent stijgen, nadat het ook al in 2013 als een van de weinige mediumtypen een plus kon noteren.'], ['\xa0']]"
"[['Big Data-specialist Teradata stapt voorzichtig in de markt voor adware. Op zijn jaarcongres in Londen werd een nieuwe oplossing voor ‘sociaal adverteren’ op Facebook gedemonstreerd onder de noemer Custom Facebook Audiences.'], ['Volgens het Amerikaanse bedrijf hebben marketeers nog te weinig inzicht in gebruikersprofielen voor contextuele advertenties op sociale media. In het Digital Marketing Center van Teradata kunnen profielen worden aangemaakt waarmee gerichter kan worden geadverteerd, onder meer aan de hand van retargering.'], ['Digital Marketing Center is een cloudoplossing voor e-mail, social, webmarketing, segmentatie en analytics en richt zich op omnichannel, waardoor klanten via meerdere kanalen kunnen worden gevolgd.'], ['De behoefte aan analytics is volgens Teradata groot. Volgens een studie van CMO Council werd vorig jaar 16,10 miljard dollar uitgegeven aan advertenties op socisle media.']]"
"[['De Nederlandse consumenten deed in het eerste kwartaal 35,6 miljoen aankopen bij webwinkels, een stijging van negentien procent. De omzetstijging is lager dan dat. Dat wijst erop dat online shoppen gangbaarder wordt, ook voor kleine boodschapjes. '], ['Nieuwe cijfers van Thuiswinkel.org laten zien dat de online omzet in de eerste drie maanden van 2015 uitkwam op 4,4 miljard euro. Een plus van zestien procent ten opzichte van dezelfde periode een jaar geleden. '], ['“In die periode 2015 deed 78 procent van de Nederlanders van vijftien jaar en ouder, oftewel 10,9 miljoen mensen, één of meerdere aankopen online. Dit aantal is met vier procent gestegen”, aldus de brancheorganisatie in zijn kwartaalbericht.'], ['De online markt kan worden uitgesplitst in aankopen van producten, zoals kleding, elektronica en speelgoed, en diensten, waaronder pakketreizen en nieuw afgesloten verzekeringen. “Producten zijn goed voor bijna tachtig procent van de aankopen. De overige 7,6 miljoen online aankopen betreft aankopen van diensten.” De verkoop van diensten steeg afgelopen jaar qua volume met 28 procent.'], ['Speelgoed en Tickets zijn de twee segmenten die in het eerste kwartaal de grootste groeicijfers lieten zien. Speelgoed: plus veertig procent tot 37,6 miljoen euro. Tickets: plus 33 procent. '], ['Foto: cerulean5000 (cc)']]"
"[[' Franz Amtmann (58) en Philippe Maugars (57) van het Nederlandse bedrijf NXP Semiconductors hebben vandaag een European Inventor Award 2015 in de categorie Industrie ontvangen voor hun werk aan Near Field Communication (NFC).'], ['NFC maakt talloze nieuwe applicaties mogelijk voor smartphones, tablets en andere mobiele apparaten, aldus president Benoît Battistelli (EOB) tijdens de uitreiking van de European Inventor Awards. ‘NFC heeft maatschappelijk gezien enorm veel potentie, het geeft gebruikers tal van mogelijkheden om te communiceren met zijn of haar omgeving. Dit betekent een revolutie in de moderne communicatie.’'], ['Het Europees Octrooibureau (EOB) reikt jaarlijks de European Inventor Awards uit; de prestigieuze uitvindersprijzen voor uitvinders die een uitzonderlijke bijdrage hebben geleverd aan sociale ontwikkeling, technische vooruitgang en economische groei.'], ['De tiende uitreiking van de European Inventor Awards vond plaats in het Palais Brongniart, het voormalige beursgebouw van Parijs.'], ['\xa0']]"
"[['Cisco breidt zijn Intercloud ecosysteem in hoog tempo uit. Op het evenement Cisco Live werd een groot aantal nieuwe partners aangekondigd.'], ['Intercloud laat gebruikers cloudsysyemen van verschillende aanbieders combineren met dezelfde regels en beveiliging. Bijvoorbeeld om tegemoet te komen aan lokale regelgeving. Voorwaarde is dat iedere cloud draait op Cisco’s eigen versie van OpenStack.'], ['Dimension Data werd vorig jaar al Global Hybrid Intercloud partner, en inmiddels is er een groot aantal aanbieders bijgekomen, zoals Presidio, Datalink, Virtustream, ATS, Long View, iLand, Cirrity, Sungard Availability Service, Peak en Quest. In totaal hebben 350 datacenters over de hele wereld Intertcloud software.']]"
"[['Reserveringssite Couverts.nl heeft een ludieke samenwerking gesloten met Uber om restaurantbezoekers uit de auto en in de taxi te krijgen.\n\nSinds een paar dagen krijgen restaurantgangers die via Couverts.nl een tafel reserveren in de checkout een promotiecode verschoteld van Uber. Dat is een eenmalig tegoed, zoals Uber die zo veel uitdeelt, van twintig euro. Dat staat ongeveer gelijk aan een rit om de dienst eens te kunnen uitproberen.'], ['Paul Wiertz van de reserveringssite zegt dat deze samenwerking de eerste is van wat een reeks gaat worden. Zijn gebruikers geven aan dat het reserveren van een tafel slechts een van de gemakselementen in een avondje uit is.'], ['“We zijn met meerdere partijen in gesprek om de restaurantbeleving nog verder te verrijken.”'], ['In verscheidene landen stuit Uber op veel verzet van traditionele taxibedrijven. Die zien de Amerikaanse bemiddelaar in vervoer als een bedreiging en schermen met de wetten en regels die passen bij de traditionele praktijk. Uber lobbyt echter intensief op internationaal en lokaal niveau om de wet- en regelgeving naar zijn voordeel aan te passen.'], ['Als dat alleen van europarlementariërs zou afhangen, dan zouden de regels die Uber beperken allang van tafel zijn. '], ['Politico.com constateerde afgelopen week in Straatsburg dat Europese volksvertegenwoordigers zo intensief gebruik maken van Uber dat er op piekmomenten geen taxi’s te vinden zijn. '], [''], ['Foto: Dominic Alves (cc)']]"
"[['De telex werd in Nederland in 2007 definitief afgeschakeld, toen KPN nog ongeveer 200 abonnees had. Maar inmiddels is de telex terug van weggeweest. Techneuten over de hele wereld sturen elkaar weer berichten, zij het nu dan wel via internet.'], ['Henning Treumann stuurt zijn Australische vriend geen e-mails en chatten doet hij ook niet. De Duitse verzamelaar uit Blumenhagen pakt liever zijn een oude teleprinter om met Australië, Duitsland, Italie of Nederland te communiceren.'], ['Daar hebben telexfanaten het i-Telex initiatief in het leven geroepen. Om de oude apparaten weer met elkaar te laten praten, is een aparte kastje ontwikkeld die zorgt voor de vertaling.'], ['In feite was de telex al een vroeg binair systeem (met dank aan Émile Baudot) en enkele van de functies zijn zelfs meeverhuisd naar het computertijdperk.'], ['Vooralsnog heeft de internettelex geen praktisch nut. De telex zelf werd vervangen door de fax, die in sommige beroepen maar niet uitgestorven raakt.']]"
"[['Chocomel claimt het eerste merk in Nederland te zijn met een consumentenactivatie via WhatsApp. Facebookgebruikers worden hierin opgeroepen om Chocomel aan hun WhatsApp vriendengroep toe te voegen om zo met elkaar kans te maken op een door henzelf gecreëerde festivalbeleving op het Zwarte Cross festival. '], ['De vriendengroepen maken kans door deel te nemen aan de zogenaamde Chocomel WhatsApp Challenges die Chocomel met hen aangaat in de WhatsApp-groep. De vriendengroep die met elkaar de challenges tot het beste resultaat brengt, wordt winnaar van de activatie. Zij zullen volledig verzorgd naar de Zwarte Cross gaan. Wat deze challenges precies inhouden, zal vanaf vandaag bekend worden gemaakt via de Facebookpagina van Chocomel.'], ['Volgens Marieke Rentmeester, Brand Leader Chocomel, maakt de jongere doelgroep veelvuldig gebruik van WhatsApp-groepen in de voorbereiding van een festival. ‘Daarom willen we met deze activatie op dit platform aanwezig zijn, en maken we op deze\xa0 manier samen met onze fans content over een relevant onderwerp.’'], ['\xa0']]"
"[['Voor Facebook Messenger is een eerste game Doodle Draw Game beschikbaar die binnen het berichtenprogramma zelf kan worden gespeeld. '], ['Facebook stelde zijn Messenger-dienst dit voorjaar open voor ontwikkelaars. Waar Twitter het gebruik van zijn netwerk beperkt, zoals recentelijk met Meerkat, doet Facebook juist het tegenovergestelde. Als het aan Facebook ligt, komen er veel meer games in Messenger.'], ['Doodle Draw, een tamelijk simpel tekenprogramma, is verkrijgbaar op zowel iOS als Android.'], ['']]"
"[['De NPO plaatst en verwerkt inmiddels niet langer trackingcookies zonder dat een bezoeker hiervoor zijn ondubbelzinnige toestemming heeft gegeven. Het College bescherming persoonsgegevens (CBP), dat eerder met stappen had gedreigd, neemt daarom geen handhavende maatregelen tegen de NPO.'], ['Het CBP constateerde eerder dat de NPO met trackingcookies persoonsgegevens van websitebezoekers verzamelde zonder hiervoor hun ondubbelzinnige toestemming te vragen. Met deze cookies kon de NPO het surfgedrag van bezoekers van verschillende omroepwebsites volgen. Het volgen van surfgedrag via cookies zonder adequate informatie en voorafgaande toestemming van de websitebezoeker is niet toegestaan.'], ['Inmiddels heeft de NPO de informatie over cookies aangepast en daarmee de geconstateerde overtredingen beëindigd. De informatie in de cookiebanner is bijvoorbeeld verduidelijkt en websitebezoekers krijgen informatie over de achterliggende advertentienetwerken.'], ['Internetgebruikers hebben het recht om te weten wie welke persoonsgegevens van hen verzamelt en met welk doel dat gebeurt, zegt de waakhond. Websitebezoekers horen eerst duidelijke informatie te krijgen over de verschillende soorten cookies en over welke van hun persoonsgegevens waarvoor worden gebruikt zodat zij weten waarvoor zij precies toestemming geven.']]"
"[['Philips levert een bijzonder hoogleraar Digital fabrication aan de Universiteit van Groningen. De Rijksuniversiteit Groningen en het Noordelijke bedrijfsleven slaan de handen verder ineen om de slimme product-creatie en dienstverlening (smart industries) van de toekomst te ontwerpen. '], ['In overleg met het bedrijfsleven heeft de RUG een onderzoeksagenda opgesteld die meer samenhang moet brengen in de verschillende samenwerkingsverbanden die er nu al zijn tussen universiteit en bedrijfsleven.'], ['De academische roadmap presenteert thema’s rond lopend en toekomstig onderzoek op het gebied van slimme industrie. De samenwerking kent een integratie van de nieuwste ontwikkelingen in bedrijfskunde en economie en de engineering- en natuurwetenschappen. Daarnaast biedt de agenda mogelijkheden voor verdere samenwerking met andere onderzoeksrichtingen in sociale wetenschappen, informatica en andere onderzoeksgebieden die kunnen helpen bij het verder versterken van het smart-industrie profiel.'], ['In Smart Industries draait alles om digitalisering: producten worden intelligent, processen moeten ‘zichzelf corrigeren’. Alle spelers uit de maak- en dienstverlenende industrie (consumenten, bedrijven, toeleveranciers) worden via het Internet of Things aan elkaar gekoppeld en gaan continu informatie delen. D'], ['De RUG ziet hierbij onderzoeksuitdagingen op het gebied van business innovatie, geavanceerde productie- en logistieke processen (zelfregulerend en gecontroleerd in real-time), behendige vraaggestuurde productie en dienstverlening (maatwerk door efficiënte processen die zich kunnen aanpassen aan veranderende omstandigheden) en geïntegreerde intelligentie (ontwerp en toepassing van cyber-fysica en het Internet of Things).'], ['RUG neemt ook deel het consortium High Tech Systems and Materials (HTSM Noord-Nederland), waarin Philips, SRON, Astron, Fokker en MKB bedrijven zijn verenigd,'], ['De samenwerking tussen bedrijfsleven en universiteit heeft er onder andere toe geleid dat Jan Post van Philips Consumer Lifestyle Drachten vanaf juni 2015 is benoemd als honorair hoogleraar Digital fabrication binnen het Engineering and Technology Institute Groningen (RUG). Hij is trekker van het landelijk HTSM-thema manufacturing en mechatronics en een van de initiatiefnemers van de roadmap.']]"
"[['ING Bank ziet nauwelijks fraude met bankapps, ondanks het feit dat hiervoor geen authenticatie vereist is, enkel een simpele pincode van vijf cijfers. Volgens ING beveiliger Jan Joris Vereijken, die deze week sprak op het CTIT-symposium, komt dit omdat het voor fraudeurs te duur is om een trojan te schrijven voor de mobiele applicatie.'], ['Zo’n trojan kan maar voor de mobiele applicatie van één bank gebruikt worden, aangezien apps veel verschillen per bank. Daarnaast zijn er zo vaak updates voor de apps dat een trojan nooit lang meegaat. Een webbrowser krijgt zelden updates, waardoor een trojan daar een veel langer leven leidt.'], ['Vereijken maakte wel gewag van bedrieglijke beeldmanipulatie voor desktopgebruikers. Sommige fraudeurs voegen extra pixels aan het scherm toe waardoor er sprake lijkt te zijn van een bijschrijving. Fraudeurs zoeken vervolgens contact van het slachtoffers met de mededeling dat het een vergissing betreft. Het slachtoffer maakt vervolgens zijn eigen geld over.']]"
"[['Ecommerce Europe lanceert een internationaal keurmerk, dat ook beschikbaar wordt gesteld aan de leden van Thuiswinkel.org.'], ['De Europese koepel van nationale thuiswinkelorganisaties heeft onderzoek gedaan naar de drempels van verkopen over de grens. Daaruit blijkt dat bij verkopen over de grens de belangrijkste uitdagingen liggen bij verschillende wet en regelgeving, een gebrek aan transparantie bij leveringen en verschillen in belastingen en btw.'], ['Daarnaast is er grote vraag naar een pan-Europees online betaalsysteem. Retailers en consumenten hebben verder\xa0 juridische zekerheid nodig, onder andere op het gebied van gegevensbescherming en leveringsvoorwaarden.'], ['Het nieuwe keurmerk zal crossborder e-commerce moeten stimuleren door een betere bescherming van consumenten en webwinkeliers. Dat kan bijvoorbeeld door één pakket voorwaarden te creëren en deze voorwaarden duidelijk te communiceren. Vanaf september wordt het keurmerk in Europa uitgerold.']]"
"[['De Friese gemeenten Ooststellingwerf, Weststellingwerf en Opsterland hebben eerder deze week urenlang niet kunnen werken doordat zeker 600 werkplekken waren geïnfecteerd met randsomware. Dat meldt Binnenlands Bestuur.'], ['Ransomware versleutelt berichten, waarna slachtoffers vaak forse bedragen moeten betalen voor een code om weer toegang tot de bestanden te krijgen.'], ['De medewerkers kregen rond 10.00 uur een popup-melding om per direct de pc uit te schakelen. Het duurde drie uur voordat alle pc’s weer schoon waren. Volgens een woordvoerder is er verder weinig schade aangericht.'], ['Intel Security meldde dinsdag dat het aantal ransomware-aanvallen wereldwijd enorm is toegenomen. Intel komt uit op 700.000 infecties, ruim twee en een half keer meer dan een kwartaal eerder.']]"
"[['De helft alle online orders in het Britse warenhuis John Lewis wordt in de winkel opgehaald. Dat vertelde Simon Russel, directeur retailontwikkeling, gisteren op Teradata Connect in Londen. “Dat vinden we zelf best een prestatie, want we hebben in heel het Verenigd Koninkrijk eigenlijk maar veertig eigen winkels.”'], ['De al jaren geleden geïntroduceerde omchichannelformule van John Lewis blijkt te werken: online klanten die ook in de winkel kopen, geven gemiddeld meer dan drie keer zoveel geld uit. Als iets niet te koop is in de winkel kan het via een tablet worden besteld.'], ['Belangrijker is wellicht dat klanten hun bestelling in de winkel altijd kunnen annuleren en omruilen voor iets anders. Of als het kleding betreft die nog even kunnen aantrekken. De bestellingen van John Lewis zijn ook op te halen bij ruim 300 Waitrose winkels. Die zelfs paskamers hebben ingericht voor John Lewis-klanten.'], ['Met de omnichannelstrategie keert John Lewis naar de waarden van weleer, vertelde Russel. “Zo’n 150 jaar geleden werd de klant persoonlijk ontvangen, waarna de bestelling aan huis werd bezorgd. De winkelomgeving is in feite de keuken of de woonkamer geworden. Wij proberen klanten te helpen met hun oriëntatie, maar wat we zien is dat ze graag ook in de winkel komen voor inspiratie. Daar moet de beleving optimaal zijn. Van klantenservice is de nadruk komen te liggen op customer experience.”'], ['Het bedrijf geldt in alles als een voorloper: Click & collect werd al in 2008 geïntroduceerd en John Lewis loopt in eigen land nog steeds voorop met gratis bezorgen. Vorig jaar heeft de retailer een incubator opgericht met Sara Murray van Confused.com en investeerder Luke Johnson om nieuwe retailinnovaties te ontwikkelen.'], ['Toch is digitale deel van de omzet (nu zo’n 36 procent) nog altijd bescheiden. John Lewis heeft buitenlandse websites opgezet, maar volgens Russel zorgen die nog niet voor veel omzet. “We hebben vooralsnog geen internationale ambities. We zijn trots op het bereikte resultaat, maar er zijn nog steeds steden in Engeland waar we geen winkel hebben. Birmingham en Leeds bijvoorbeeld, en die moeten eerst worden voorzien.”']]"
"[['Het Amerikaanse opslagbedrijf Box weet de verliezen te beperken, zo blijkt uit de gisteren gepubliceerde kwartaalcijfers. De omzet groeide met 45 procent naar 65,6 miljoen dollar, het operationele verlies kwam uit op 31,3 miljoen.'], ['Het Amerikaanse bedrijf, dat sinds kort aan de beurs is genoteerd, telt 47.000 klanten, een paar duizend meer dan het vorige kwartaal.'], ['Box gaf 34 miljoen dollar uit aan R&D, wat nodig is om zich beter te kunnen onderscheiden van concurrenten als\xa0Microsofts OneDrive, Google Drive, en Dropbox.']]"
"[['Nest, de maker van de slimme thermostaat, komt nu ook met een beveiligingscamera onder de naam Nest Cam. En die heeft de Google-dochter niet onder de pet kunnen houden. De foto’s liggen al op straat.'], ['Nest Cam lijkt sterk op Dropcam, de camera van het gelijknamige bedrijf dat door Nest is overgenomen. Je zou het een veredelde webcam kunnen noemen, maar dan voor professionele doeleinden, zoals huisbewaking.'], ['Naar verluidt komt de camera met Full 1080p streaming en een eenvoudige configuratie met Bluetooth en QR-codes. Tegelijk wordt ook de Nest-app vernieuwd en waarschijnlijk biedt ook die voortaan ondersteuning voor Nest Cam.']]"
"[['De dataspecialisten van alle dochterbedrijven van Dentsu Aegis Network Nederland gaan over naar een nieuw gevormd bedrijf. Het label DNA legt zich puur toe op datatoepassingen voor Marketing en Communicatie.\n\n“Daarmee verdwijnt voor ons steeds meer de strikte scheiding tussen online en offline media-data”, zegt CEO Julius Minnaar van Dentsu Aegis in een interview met Emerce.'], ['Het nieuwe label DNA gaat feitelijk per 1 juli van start, maar de twintig collega’s die hun oude werkplek verlaten, gaan morgen over. Het gaat om álle dataspecialisten uit het gebouw aan de Moermanskkade in Amsterdam. Dat zijn de specialisten van iProspect tot Carat en van Social Embassy tot Vizeum en Amplifi.'], ['DNA komt onder leiding van Walter Flaat (foto), die het idee begin dit jaar bij Minnaar in de week legde en kort daarna het fiat kreeg het plan uit te voeren. “We hebben alle data-expertise die je kunt verzinnen nu onder een dak. Van brand tracking tot share of voice en van online of social analytics tot informatie over retailaankopen. Er wordt altijd voor gezorgd dat de data een wetenschappelijke basis hebben.”'], ['Head of Commerce wordt Melanie Vermolen. Operations valt onder René Nijhuis.'], ['“Er wordt gewerkt met beweerde data, gemeten gedrag en sociaal gedrag. Die vergelijking en analyse van die drie soorten data kan er bijvoorbeeld toe leiden dat je nieuwe doelgroepen kunt definiëren”, aldus Flaat.'], ['Zijn team krijgt hoofdzakelijk een ondersteunende rol aan de zusterbedrijven. Die zijn stuk voor stuk altijd bezig met een of meerdere onderdelen van mediacampagnes, vaak van Nederlands grootste adverteerders. Dat varieert van FMCG’ers, pure players tot retailers. “Ze hebben allemaal veelal wel eigen data in huis maar weten niet allemaal hoe ze die goed moeten inzetten en daar een datastrategie bij kunnen formuleren. Daar komen wij om de hoek kijken.”'], ['Weinig bedrijven zijn in staat om in zo’n korte tijd een dergelijk breed spectrum van dataspecialisten op marketinggebied bijeen te voegen. De kans dat er binnen een half jaar een half dozijn concurrenten zullen zijn met een dergelijke propositie is niet bijster groot.']]"
"[['Duolingo, de gratis app om een vreemde taal te leren, heeft 40 miljoen dollar opgehaald in een financieringsronde geleid door Google\xa0Capital. Hoeveel Google zelf heeft bijgedragen is niet bekend.'], ['Andere deelnemers waren Union Square Ventures, NEA en Kleiner Perkins Caufield & Byers. In totaal heeft het bedrijf nu 83,3 miljoen dollar aan financiering gekregen. Het bedrijf is op papier nu 470 miljoen dollar waard.'], ['Duolingo heeft inmiddels 100 miljoen gebruikers, die een kleine veertig verschillende talencursussen volgen.'], ['Het geld wordt gebruikt om de technologie in meer scholen te krijgen.'], ['Duolingo werd in 2011 opgericht door Luis von Ahn, een van de bedenkers van het antispam systeem Captcha.']]"
"[['TMG Groep krijgt geen schadevergoeding voor het jarenlang niet mogen publiceren van programmagegevens. Het krantenconcern heeft de bodemprocedure bij de rechtbank Den Haag gisteren verloren.'], ['TMG had ooit grootste plannen met de programmagegevens van de publieke omroepen: een eigen tv-gids op papier bijvoorbeeld, maar er lagen ook digitale mogelijkheden. Het realiseren van die plannen bleek niet zo makkelijk: De Telegraaf mocht wel dagelijkse overzichten publiceren, maar geen weekoverzicht. Er moesten diverse rechtszaken tegen omroepen over de publicatie van de programmagegevens worden gevoerd. TMG verloor ze op basis van een bepaling in de Nederlandse Auteurswet.'], ['Uiteindelijk bevestigde een arrest van het Europese Hof van Justitie dat de Nederlandse regels over het gebruik van de gegevens in strijd waren met hogere regelgeving, namelijk de zogenoemde Europese databankrichtlijn. TMG meende dat de Staat deze richtlijn niet goed heeft ingevoerd en wilde daarom een schadevergoeding afdwingen van de Staat.'], ['Men beriep zich daarbij onder meer op het zogenoemde El Cheapo-arrest. De Telegraaf exploiteerde ooit de zoekmachine El Cheapo die onder meer de databank van de NVM doorzocht en linkte naar deze site. NVM achtte dit gebruik een inbreuk op haar databankenrecht.'], ['De rechtbank verwierp gisteren de eisen van TMG, omdat de Staat zich kan beroepen op verjaring. In de wet staat dat de termijn van verjaring voor dit soort rechtszaken vijf jaar is. Het mediabedrijf heeft bepleit dat een beroep van de Staat op die verjaringstermijn niet redelijk is. TMG zegt dat ze er jarenlang van uitging dat het gezien de eerdere rechtszaken zinloos was een rechtszaak te beginnen over de mogelijk onjuiste invoering van Europese regels in Nederland.'], ['Volgens de rechtbank heeft TMG ten onrechte die conclusie getrokken. Het bedrijf had dit wel degelijk bij de rechter ter discussie kunnen stellen.']]"
"[['Media Markt draait in acht Nederlandse winkels een proef met besteltablets. Dat zegt directeur Barry van Ruiven van Media Markt Nederland in het juninummer van RetailTrends.'], ['Van Ruiven wil zijn vele vloermeters elastisch maken door het volledige productaanbod via tablets aan te bieden.'], ['Media Markt neemt de tijd voor het testen van de winkel. Wanneer het concept landelijk wordt uitgerold, is nog niet duidelijk.'], ['Er lopen nog meer experimenten, onder meer met de bezorgen via taxi’s in Utrecht en een lounge in een gerestylde winkel in Hengelo.']]"
"[['Facebook levert gratis bakens aan Amerikaanse retailers in het kader van zijn Place Tips-programma.'], ['Via Place Tips krijgen Facebook gebruikers berichten en foto’s te zien van lokale winkels. Het programma werd oorspronkelijk getest in New York, maar wordt nu breder uitgerold.'], ['Retailers kunnen overigens nog niet adverteren via Place Tips, wel kunnen ze een baken aanvragen die door Facebook zelf is ontwikkeld.'], ['Ook Twitter zou geïnteresseerd zijn in een dergelijk programma.']]"
"[['Online juwelier Blue Nile heeft een volgende stap gezet met zijn retailambities. Nadat vorig jaar al een winkel werd geopend in warenhuis Nordstrom in Seattle, is er nu dan een heuse eigen winkel in een winkelcentrum in Long Island, New York.'], ['Blue Nile heeft goede ervaringen met de winkel in Nordstrom. 91 procent van de bezoekers van de winkel kwamen speciaal voor Blue Nile.'], ['De juwelier\xa0laat klanten onder meer zelf ringen samenstellen, aan de hand van iPads, en dat blijkt met name veel klandizie te trekken.'], ['Vooralsnog heeft het bedrijf geen plannen voor meer winkels.']]"
"[['Coolblue heeft tussen 2011 en 2013 de grootste omzetgroei gerealiseerd onder Nederlandse retailers. Dat blijkt uit de tweede editie van de RetailTrends Fabulous 40, opgesteld door Capitalmind. '], ['Coolblue kwam in de gemeten jaren uit op een gemiddelde omzetgroei van 47,99 procent en stoot daarmee BAS Holding van de troon. Het moederbedrijf van Dixons, iCentre en MyCom zakt zelfs van de eerste naar de 21e plek. De omzet van BAS Holding groeide tussen 2011 en 2013 gemiddeld nog met 1,1 procent.'], ['Jumbo Groep eindigt evenals vorig jaar op de tweede plaats, met een gemiddelde groei van 46,13 procent. U.R. Nieland Beheer (Fonteyn) volgt met 40,91 procent groei. De top vijf wordt gecompleteerd door respectievelijk Suitsupply en Rituals.']]"
"[['Ondanks stevige concurrentie van Apple Music later deze maand, investeert Telia Sonera 115 miljoen dollar in de Zweedse muziekdienst Spotify. Daarvoor krijgt het telecombedrijf een belang van 1,4 procent.'], ['De investering zou onderdeel zijn van een veel grotere investering van 526 miljoen dollar tegen een waardering van 8,53 miljard dollar. Andere investeerders zijn onder meer Landsdowne Partners en Rinkelberg Capital en hedge fondsen Senvest Capital en Discovery Capital Management.'], ['Telia Sonera is al heel lang partner van Spotify. Martin Lorentzon van Spotify zit ook in het bestuur van Telia Sonera.'], ['Spotify is een van de grootste streamindiensten met, zo werd vandaag bekend, 20 miljoen betalende gebruikers. Apple zou streven naar 100 miljoen gebruikers.']]"
"[['Hostingbedrijf GoDaddy is een e-mailmarketingdienst begonnen onder de noemer GoDaddy Email Marketing. Daarmee kunnen vooral kleinere ondernemingen marketingcampagnes opzetten.'], ['De dienst is het gevolg van de aankoop van het bedrijf Mad Mimi vorig jaar augustus.'], ['De dienst bestaat uit een aantal componenten, zoals contact informatie die in de cloud wordt opgeslagen, sjablonen voor e-mailcampagnes.'], ['Bestaande gebruikers van Website Builder kunnen de dienst gratis gebruiken tot 500 e-mails en honderd contacten. Daarna kost de dienst 6,99 dollar per maand.']]"
"[['SumUp, maker van een goedkope draagbare kassa voor kleine ambulante ondernemers, heeft een miljoeneninvestering ontvangen. '], ['De Zwitserse investeerder Venture Incubator steekt een enkelcijferig miljoenenbedrag in het Duitse SumUp. Het geld zal worden gebruikt om het product door te ontwikkelen en meer Europese landen te betreden. '], ['De investeerder is een bedrijf dat werkt met geld van onder meer Credit Suisse, Hilti, Nestlé, Novartis en Schindler.'], ['SumUp levert een kastje waarmee winkeliers pin- en  creditcardbetalingen kunnen ontvangen. Daarvoor betalen ze enkel een percentage over het bedrag van de transactie. Dat kastje praat via Bluetooth met de mobiele telefoon of tablet, die vervolgens de transactie per mobiel internet doorzet naar een financiële instantie voor afhandeling. '], ['Het bedrijf is ook actief in Nederland, al begint de nieuwspagina op de site gedateerd te raken. Het concurreert hier en in omringende landen met bedrijven als Payleven, Rabobank en Adyen.']]"
"[['Gamebedrijf Rovio uit Finland heeft een overeenkomst met Lego getekend voor Angry Birds merchanising. Het nieuwe Lego speelgoed wordt ergens in 2016 verwacht, als de Angry Birds-speelfilm uitkomt.'], ['Deze 3D film moet weer voor inkomsten gaan zorgen, want het gaat niet erg goed met Rovio. Het heeft recentelijk 110 banen moeten schrappen, tien procent van het personeel.'], ['Licenties brachten vorig jaar al veel minder op. Rovio wilde Angry Birds, dat bekend werd als iPhone-spel, dezelfde status geven als Mickey Mouse van Disney. Een aantal jaren geleden waren er nog grote plannen voor Angry Birds pretparken in onder meer China.']]"
"[['De Nederlandse startup Fosbury, waarin Sanoma Ventures nog geld heeft gestopt, is voor een onbekend bedrag overgenomen door het Anmerikaanse Verve Mobile.'], ['Fosbury is een platform voor het ontwerpen, beheren en distribueren van campagnes voor Apple Wallet (Passbook), Google Wallet en Samsung Pay. Het bedrijf werd opgericht door Willem Spruijt, Martijn de Kuijper en Lucas Tieleman. De eerste twee waren eerder betrokken bij Yunoo, waarin Sanoma ook al investeerde. Die startup, die in 2011 werd verkozen tot website van het jaar, werd in 2012 verkocht aan AFAS Software. Tieleman is ook medeoprichter van 94Wines en Repudo, winnaar van een Accenture innovation award in 2011.'], ['Fosbury werd in 2013 gelanceerd en wist een maand al meer dan driehonderd klanten in te schrijven. De site meldt als klanten onder meer Philips, Nivea en Levi’s.'], ['De nieuwe eigenaar Verve Mobile uit New York City richt zich op locatiegebaseerde mobiele marketing.\xa0Het Amerikaanse bedrijf werkt onder meer samen met Mobiquity, dat bakentechnologie aan driehonderd winkelcentra levert.']]"
"[['We hebben al heel wat opvallende wekkers zien passeren. Bijvoorbeeld met LED-lampen die het ochtendgloren nabootsen of je het bed uit jagen met harde alarmtonen.'], ['Wie liever gewekt wil worden door het aroma van versgebakken croissants of koffie, heeft wellicht wat aan deze in Frankrijk ontwikkelde SensorWake. Die komt met een compleet geurpakket. Andere geuren zijn kust of de jungle, maar ook chocolade en thee.'], ['Het Kickstarter-project heeft al zo’n 110.000 euro opgehaald, dus deze geurwekker die 80 euro kost komt er wel.'], ['\n            ']]"
"[['Internetaanbieder Online.nl heeft zijn zaakjes nog niet op orde. De Consumentenbond zegt dat nog steeds tientallen klachten per week krijgt van ontevreden klanten. De Consumentenbond heeft de provider via een groot spandoek voor de Haagse vestiging opgeroepen om te stoppen met ‘loze beloftes’.'], ['Veruit de meeste klachten gaan over de klantenservice van Online. Die helpt klanten met problemen niet. Klanten klagen dat ze geen internetverbinding hebben en nieuwe klanten dat ze de gevraagde dienst niet geleverd krijgen. Ook zijn er vaak problemen na verhuizingen en soms komt de ingeplande monteur niet opdagen. De Consumentenbond vindt dat Online.nl moet stoppen met het maken van reclame totdat de problemen zijn opgelost.'], ['Eind 2014 vroeg de Consumentenbond Online al om uitleg over de grote hoeveelheid aantal klachten op Klachtenkompas.nl. De Consumentenbond publiceerde ook een stappenplan en voorbeeldbrieven op zijn website om consumenten met problemen te helpen.']]"
"[['eBay heeft een app ontwikkeld voor de Apple Watch, na soortgelijke concepten voor Samsung Gear en Pebble.'], ['De app, die deze week wordt getoond op het ontwikkelaarscongres van Apple,\xa0biedt alle mogelijkheden die de veilingsite normaal ook heeft,\xa0waaronder het kopen en verkopen. Verkopers kunnen op hun beurt hun omzet van de afgelopen maand\xa0bekijken.'], ['Er worden alleen al een kleine 28 notificaties ondersteund. ‘Ons streven is om relevant te zijn voor klanten’, laat de veilingsite weten.'], ['Ongeveer de helft van de klanten gebruiken al de mobiele apps van eBay.'], ['']]"
"[['Draagbare technologie zou in de toekomst wel eens een belangrijke rol kunnen spelen bij de selectie van jong voetbaltalent. Dat vertelde Mike Forde, voorheen verbonden aan de Britse voetbalclub Chelsea en tegenwoordig CEO van Ingenio Management, gisteravond op het Teradata Connect\xa0congres\xa0in het Wembley Stadion in Londen.'], ['“We zijn in een heel andere wereld beland”, zegt Forde. “Voetbal is erg zakelijk geworden doordat de clubs in andere handen zijn overgegaan, er zijn enorme bedragen mee gemoeid. De selectie van talent is wereldwijd een markt van 8 miljard dollar. Je hebt het over 13.000 spelers in vijfhonderd teams. Die kun je niet allemaal in de gaten houden voor transfers. We hebben extra data nodig om aankooprisico’s beter in te schatten. En wie weet kunnen wearables die analyses leveren.”'], ['De grote investeerders van voetbalclubs willen ook meer zekerheid, zegt Horde. “Dat zijn traditioneel mensen met een analyticsachtergrond. Als je iemand koopt voor 15 miljoen pond en je betaalt hem ook nog een fors salaris, dan wil je weten dat je goed zit. Het is niet anders dan bij de exploitatie van een olieveld.”'], ['Voormalig scheidsrechter Pierluigi Collina erkende dat ook op het veld technologie een grotere rol is gaan spelen. “Tot ver in de jaren negentig was het voldoende om als scheidsrechter voor de wedstrijd gewoon fit te zijn, maar de laatste tien jaar wordt ook van ons verwacht dat we statistieken van individuele spelers bekijken om te kunnen anticiperen op wedstrijden.”'], ['Wereldvoetbalkampioen Duitsland maakte vorig jaar al dankbaar gebruik van SAP Match Insights. Samen met de Duitse voetbalbond DFB is een data-analysesysteem ontwikkeld, waarmee de coaches al tijdens de wedstrijd op grond van statistische informatie tactisch kunnen ingrijpen. Scouts en coaches kunnen op ieder moment een speler aanklikken en krijgen dan allerlei gegevens te zien, maar ze kunnen ook wedstrijden analyseren.'], ['SAP is een samenwerking aangegaan met Panasonic om het systeem in het tweede kwartaal van 2015 op de markt te brengen.'], ['The\xa0Wall Street Journal maakte al eens een gewag van de Poolse startup Betegy, die met 90 procent zekerheid uitslagen van wedstrijden zegt te kunnen voorspellen.'], ['Big data specialist Teradata, die zijn jaarlijkse Europese congres steevast in voetbalstadions houdt, heeft zelf nog geen oplossingen voor sportanalyse. Maar de software wordt wel gebruikt voor de verkoop van kaartjes voor bijvoorbeeld autoraces en andere sportevenementen, zegt evangelist John Timmerman desgevraagd aan Emerce. “Ook daar is nog veel te winnen. Door hun voorkeuren te leren kennen, kun je maatwerk aan fans leveren.”'], ['Andrew Barker / Shutterstock.com']]"
"[['Superdirect.com, de zelfstandige online super die in ons land de eindstreep niet heeft gehaald, krijgt een vervolg in Engeland.'], ['De Britse keten Asda heeft deze maand zijn eerste onbemande afhaalpunt bij zijn winkel in St. Helens geopend en gebruikt daarvoor Nederlandse technologie die eerder voor Superdirect werd gebruikt, weet Retailnews.'], ['De Britten werken zelfs samen met Superdirect-oprichters Peter Pompen en Henk Niemansverdriet.\xa0Het Brabantse bedrijf in afhaalpunten voor boodschappen sloot al na negen maanden zakendoen de deuren.'], ['Britse klanten kunnen bestellingen ophalen met een QR-code uit een gekoelde opslagruimte. Klanten die voor de middag bestellen, kunnen hun bestelling al vanaf vier uur die middag afhalen.'], ['Asda wil meer onbemande afhaalpunten openen, bij supermarkten of tankstations.']]"
"[['“Silicon Valley is heel erg open. Daarin verschilt de regio zelfs van New York, waar ze je nog altijd ideeën willen toelichten onder geheimhouding.” Aldus Twitter-oprichter Biz Stone, eerder vandaag op het Teradata Connect congres in het Wembley Stadion in Londen.'], ['Stone werkt al enige tijd niet meer voor Twitter, en is tegenwoordig in de weer met zijn nieuwe, minder opvallende startup Medium. Voortgekomen uit een mislukte zoekmachine Jelly die menselijke kennis moest samenbrengen. “Een idee verzinnen kan iedereen, maar succes komt je niet aanwaaien. Je leert het alleen maar door vol te houden. Hoeveel Kindle-tablets heeft Jeff Bezos van Amazon wel niet uitgebracht voordat ze een beetje goed waren?”'], ['Twitter was een idee om een communicatiesysteem bovenop sms te bouwen, wat ook de beperking van het aantal tekens per bericht verklaart. “Heel toevallig kwam de iPhone op de markt en dat is onze grote doorbraak geworden, maar denk niet dat we een doordacht plan hadden. Van de naam tot het logo, het hangt van toevalligheden aan elkaar. Toen we begonnen waren er tal van klonen die technisch beter waren, maar wij hebben echt aan het merk gewerkt.”'], ['Mislukken is helemaal niet erg, vindt Stone. “Voor succes kan je maar beter eerst plat op je bek gaan. In de VS wordt dit soort mensen op handen gedragen omdat ze risico willen nemen. In andere culturen zie je dat nog onvoldoende. Ik was onlangs in Rotterdam en daar hoorde ik de gezegde ‘Zorg dat je hoofd niet boven het maaiveld uitkomt’. Gelukkig draait Europa bij.”'], ['Stone zegt grote bewondering te hebben voor Mark Zuckerberg van Facebook of Jack Dorsey van Square, “omdat die niet bang zijn om te veranderen. Het belangrijkste dat ik geleerd heb met Twitter is dat je gewoon met een goed idee moet beginnen, en niet met een verdienmodel. Laat dat gewoon weg uit je eerste pitch aan investeerders.”']]"
"[['Afgelopen april lanceerde Inga Hlín Pálsdóttir van Promote Iceland de campagne Ask Gudmundur. Deze menselijke zoekmachine geeft antwoord op vragen van reizigers. Ze vertelt er donderdag meer over op Emerce eTravel.'], ['Iedere gestelde vraag wordt beantwoord door een inwoner met de naam Gudmundur, hij of zij laat in een video ook een stukje van het land zien.'], ['De campagne is nu al groots op YouTube en Facebook. Inga vertelt over deze persoonlijke aanpak, hoe zorgt zij voor een constante stroom aan video’s? En wat zijn de eerste resultaten?'], ['Inga werd in 2014 door Skift aangewezen als een van de vijftig beste reismarketeers wereldwijd.'], ['Emerce eTravel vindt donderdag 11 juni plaats in Pakhuis de Zwijger in Amsterdam. Tickets zijn hier verkrijgbaar.'], ['\n            ']]"
"[['RTL Group brengt alle overgenomen sectorontwrichtende mediabedrijven onder in een nieuwe groep: Digital Hub. Online moet het derde fundament onder de groep worden, en moet winstbijdrage gaan leveren.\n\nDe activiteiten van Broadband TV, Style Haul, Spotxchange en Clypd worden samengevoegd in RTL Digital Hub. Dat wordt eerder een soort paraplunaam voor de activiteiten van die bedrijven dan dat het een houdstermaatschappij wordt. Vanuit Digital Hub worden de investeringen gedaan om de MCN-activiteiten van deze bedrijven te bevorderen. '], ['Alhoewel Divimove onder RTL-dochter Fremantle valt, wordt de exploitant van het YouTube-netwerk via een omweg toch bij de activiteiten betrokken. Dat meldt RTL Group vanochtend in een bericht aan de markt.'], ['Genoemde bedrijven zijn, op Spotxchange en Clypd na, zogeheten multichannel networks (MCN’s). Dat zijn bedrijven die, net als tv-zenders dat doen voor programma’s, talenten op YouTube scouten en hen commercieel aan zich verbinden. De MCN’s helpen met de productie en exploitatie van de vloggers. Spotxchange en Clypd zijn bedrijven die technologie leveren voor programmatic buying op het gebied van online video. '], ['De CEO’s Anke Schäferkordt en Guillaume de Posch van RTL Group zeggen in een persbericht samen: “We hebben kritische massa bereikt met online video. Nu bundelen we onze inspanningen om dit gebied te doen groeien tot een significantere en winstgevende derde financiële pijler onder de RTL-groep.”'], ['Foto: Lemuel Cantos (cc)']]"
"[['Zalando neemt de failliete modevakbeurs Bread & Butter over. De concrete plannen zijn nog niet bekend, maar feit is dat het bedrijf zich begeeft in de zakelijke offline marketingsferen richting merken.\n\nHet ziet er ook naar uit, dat Bread & Butter vanaf 2016 zich ook op de consumentenmarkt zal richten.'], ['De overname past in het plan van Zalando om zijn activiteitenpallet te verbreden van winkel naar platform. Hiertoe opent het techhubs in Dublin en Helsinki en kocht het een RTB-reclamespecialist voor zijn zakelijke klanten.'], ['De eerstvolgende beurs, oude stijl nog, is begin juli.'], ['Hoeveel Zalando voor de overname betaalt, is niet bekendgemaakt.'], ['Foto: Patrick Raczek (cc)']]"
"[['De hoeveelheid nieuwe ransomware varianten is met 165 procent toegenomen, grotendeels door de verspreiding van de zogenoemde CTB-Locker familie en zijn affiliates. Dat schrijft Intel Security, het voormalige McAfee.'], ['In het eerste kwartaal van dit jaar zagen de onderzoekers van McAfee Labs het aantal nieuwe ransomware varianten met 165 procent stijgen. Deze stijging is volgens het bedrijf grotendeels te wijten aan de\xa0 moeilijk te detecteren CTB-Locker ransomware familie.'], ['Het succes van CTB-Locker komt deels door slimme technieken om detectie door beveiligingssoftware te omzeilen. Verder wordt de kwaliteit van \xa0phishing mails steeds beter, waardoor ze moeilijker te onderscheiden zijn van legitieme e-mails. Ook is er nu een ‘afilliate’ programma dat medeplichtigen een percentage biedt van de ransomware betalingen, in ruil voor het verzenden van grote hoeveelheden phishing berichten die een link naar CTB-Locker bevatten.'], ['Volgens McAfee Labs moeten organisaties en mensen veel meer aandacht besteden aan het leren herkennen van phishing e-mails, bijvoorbeeld met behulp van tools zoals deIntel Security Phishing Quiz.'], ['Ook de hoeveelheid nieuwe Adobe Flash-malware is de afgelopen tijd sterk gestegen, zelfs met 317 procent, nu aanvallers hun focus verleggen van kwetsbaarheden in Java en Microsoft Silverlight naar die in Adobe Flash zelf. Veel bedrijven installeren niet tijdig updates.'], ['In februari 2015 werd ontdekt dat een geheime organisatie genaamd Equation Group op zoek was naar methoden om kwetsbaarheden in de firmware van harddisks te misbruiken. McAfee Labs onderzocht de programmamodules die in februari van dit jaar werden ontdekt en kwam tot de conclusie dat deze ook gebruikt konden worden om de firmware van SSD’s (flashgegheugens) te herprogrammeren.'], ['Van de firmware van harde schijven was al bekend dat deze hiermee opnieuw geprogrammeerd konden worden. Eenmaal geherprogrammeerd, kan harddisk- en SSD-firmware misbruikt worden om malware te laden, iedere keer dat een systeem wordt gestart. Zelfs wanneer de harde schijf opnieuw wordt geformatteerd of het besturingssysteem opnieuw wordt geïnstalleerd, blijft de malware aanwezig.'], ['Beveiligingssoftware is niet in staat om de malware die op deze manier is opgeslagen op een verborgen deel van de drive, te detecteren.'], ['McAfee Labs adviseert organisaties stappen te nemen om de detectie te versterken van dreigingen die via de bekende aanvalskanalen binnen komen, zoals phishing mails en besmette USB-sticks en CD’s.'], ['Andere trends die werden gesignaleerd:'], ['Groei van pc-malware: in het eerste kwartaal is het aantal nieuw ontdekte pc-malware varianten iets afgenomen. Dat komt omdat een specifieke vorm van adware (SoftwarePulse) in het vierde kwartaal 2014 een piek beleefde en daarna naar ‘normaal’ niveau terugkeerde. De totale verzameling malware die door McAfee Labs wordt bijgehouden, groeide wel met 13 procent en bevat nu 400 miljoen varianten.'], ['Mobiele malware: het aantal malware varianten dat zich richt op mobiele toestellen nam in het eerste kwartaal met 49 procent toe ten opzichte van het vierde kwartaal van 2014.'], ['SSL-aanvallen: SSL-aanvallen zetten door, hoewel het aantal aanvallen iets afnam ten opzichte van het laatste kwartaal van 2014. Dit is waarschijnlijk het gevolg van updates voor SSL libraries, die een groot aantal kwetsbaarheden verhelpen. Er worden nog altijd veel ‘Shellshock’ aanvallen waargenomen.'], ['Spam botnets: De Dyre, Dridex en Darkmailer3.Slenfbot botnets hebben het stokje overgenomen van Darkmailer2 als de top spamnetwerken.'], ['Meer informatie iun het McAfee Labs Threats Report: May 2015.']]"
"[['CTO Andreas Gal heeft browsermaker Mozilla verlaten om een eigen startup te beginnen. Die zal zich vooral gaan richten op de internet of things.\n'], ['Gal, een expert op het gebied van JavaScript, was de belangrijkste initiatiefnemer van Firefox OS, de systeemsoftware voor (goedkope) smartphones. Gal neemt een diverse oud-collega’s mee.'], ['Oud Mozilla-president Li Gong heeft ook een nieuwe startup aangekondigd, Gone Fishing. Die wil een webgebaseerd systeem ontwikkelen voor uiteenlopende apparaten zoals smart tv’s. Hij leidde het Firefox OS-programma voordat hij president werd. Gong vertrok in april.'], ['Met het vertrek van beide werknemers wil Mozilla een andere koers gaan inzetten. Firefox OS werkt uitsluitend met webapps, niet met volwaardige apps. Webapps zijn makkelijker te ontwikkelen en vergen weinig rekenkracht. Om die reden draaide het systeem vooral op goedkopere smartphones, maar daardoor is Firefox OS ook niet echt zichtbaar in de markt.'], ['Mozilla wil het systeem nu breder inzetten. Nadeel is dat Firefox OS dan echt moet concurreren met Android en iOS, die de huidige markt domineren.']]"
"[['De Nederlandse startup GrowPromoter heeft 400.000 euro aan investeringen opgehaald bij een niet nader genoemde informal investor. Daarmee wil leverancier zijn internationale ambities realiseren en het lokale verkoopteam uitbreiden.\xa0 \xa0'], ['GrowPromoter levert een oplossing voor klanttevredenheidsonderzoek op basis van Net Promoter Score of Customer Effort Score. Ook kan de software in organisaties worden toegepast om via de Employee Net Promoter Score, met andere woorden de tevredenheid onder werknemers.'], ['De cloudoplossing wordt aangeboden via de Salesforce AppExchange en het eigen platform.'], ['Het plan is om later dit jaar in een tweede financieringsronde meer funding op te halen.']]"
"[['De Nederlandse online kiosk Blendle heeft zijn eerste grote internationale stap gezet. Het bedrijf heeft contracten gesloten met alle grote Duitse uitgevers, waaronder Der Spiegel, Die Zeit en Stern. In totaal zullen zeker dertig kranten en tijdschriften beschikbaar zijn in de Duitse versie van Blendle.'], ['Net als in Nederland was het in Duitsland niet mogelijk om losse artikelen te kopen. Hoewel genoeg uitgevers interesse hadden, duurden de onderhandelingen zeker negen maanden. Naast nationale kranten als Die Welt en Bild worden ook regionale kranten en tijdschriften als Flug Revue, 11 Freunde en Sportbild aangeboden.'], ['Nederlandse uitgevers waren een jaar geleden nog bezorgd over mogelijke kannibalisatie op inkomsten uit abonnementen. Die angst lijkt ongegrond, stelt Blendle. Na het eerste jaar verdienen Nederlandse uitgevers meer aan Blendle dan aan Apple.'], ['Volgens Philippe Remarque, hoofdredacteur van De Volkskrant, helpt Blendle ‘ons om mensen te bereiken die geen kranten kopen, maar wel geïnteresseerd zijn in kwaliteitsjournalistiek. Dat zou zomaar goede marketing kunnen zijn voor onze abonnementen.’'], ['Blendle werd ongeveer een jaar geleden gelanceerd in Nederland en telt inmiddels meer dan 300.000 gebruikers. Zes maanden na de start kreeg het bedrijf een investering van drie miljoen euro van The New York Times en de Duitse uitgever Axel Springer. Er wordt ook gewerkt aan een Amerikaanse versie: The Wall Street Journal, The Washington Post en The Economist zijn al in de kiosk te vinden.'], ['\xa0']]"
"[['Gemeente Putten gaat burgers via een app direct informeren over de voortgang van gedane beloftes. ‘Alles wordt transparanter. Deze ontwikkeling past hierbij’, zegt wethouder Nico Gerritsen.'], ['Burgerparticipatie en transparantie zijn thema’s die in elke gemeente spelen. Om die reden oriënteren veel gemeenten zich momenteel op een begrotings-app.'], ['Gemeente Putten zette vorig jaar al de stap om de begroting overzichtelijk online te presenteren. Nu wil zij real time verantwoording afleggen via diezelfde begrotings-app. Zo kunnen burgers binnen een paar muisklikken vinden hoe ver de gemeente is met de plannen die in de begroting staan. Bijvoorbeeld hoe het zit met de aanleg van die nieuwe fietspaden of het plaatsen van elektrische laadpalen voor auto’s.'], ['De begroting is volgens de gemeenre niet langer meer een statisch boekwerk die in de bureaula verdwijnt, maar een dynamisch uitvoeringsprogramma voor het lopende jaar.']]"
"[['E-commerceplatform Mijnwebwinkel schakelt internetbureau TamTam in om zijn site te vernieuwen en het onderliggende concept qua positionering strak te trekken.\n\nHet full service internetbureau is ingeschakeld om de dienst laagdrempeliger te maken en een duidelijker gezicht te geven. Mijnwebwinkel bevindt zich immers in een sterk concurrerend landschap met bedrijven als Mijnwinkel, SEOshop en bijvoorbeeld Shopify. '], ['“De keuze voor TamTam was al vrij snel duidelijk”, aldus Alex Pansier, eigenaar van Mijnwebwinkel. “Hun ervaring met grote klanten en platforms klonk meteen door in hun ideeën. Het vertalen naar de doelgroep en zorgen dat mensen een platform ook echt gaan gebruiken, is iets waar TamTam bekend om staat.”'], ['Wanneer het eerste resultaat van de digitale renovatie zichtbaar wordt, houden de partijen voor zich.'], ['Foto: olle svensson (cc)']]"
"[['Microsoft heeft een speciaal 8,9 inch tablet ontwikkeld die alleen in Spanje verkrijgbaar zal zijn, en niet eens onder de naam Surface. '], ['De tablet is gemaakt voor de voetbalclub Real Madrid en kan desgewenst worden aangepast. Er zijn bijvoorbeeld drie standaardontwerpen voor de achterkant, waaronder een met het beeld van het Santiago Bernabéu stadion. Ook kunnen fans hun eigen naam op de achterkant laten zetten.'], ['Daarnaast worden apps meegeleverd waarmee exclusieve interviews kunnen worden bekeken.'], ['De Tablet Edición Real Madrid komt onder meer met 2 en 5 MP camera’s, 32 GB aan opslag en 2 GB aan RAM.']]"
"[['De doorklikratio’s uit commerciële zoekresultaten (paid results) liggen hoger dan bij organische resultaten. Dat komt mogelijk door het feit dat betaalde resultaten steeds meer schermruimte afsnoepen van organische.\n\nEen rapport van Deloitte, uitgevoerd in opdracht van IAB Nederland, vergelijkt de ontwikkeling in cpc-prijs en doorkliktratio’s (ctr) over het afgelopen jaar. Voor de sectoren Finance, Retail en Travel valt in het algemeen te zeggen dat de tarieven jaar op jaar stijgen. '], [''], ['De prijzen voor Finance zijn het hardst gestegen, mogelijk omdat de set met relevante trefwoorden beperkter is in de andere sectoren. '], ['Een andere reden dat de AdWords-prijzen blijven stijgen, ligt ‘m in de verhouding getoonde  betaalde en organische zoekresultaten. De AdWords-snippets (zoals rating en locatie) van een bedrijf pikken schermruimte in van de organische zoekresultaten (“In the overall page SERP layout directs more and more traffic towards paid positions”).'], [''], ['De doorklikratio’s in het segment Retail zouden betrekkelijk hoog liggen door de opkomst van Google Shopping. In die productvergelijker is honderd procent van de listings per definitie een betaalde vermelding.'], ['Dit onderzoek is voor het eerst in Nederland gehouden. IAB zegt dat de leveranciers van de brondata, adverteerders en bureaus, enthousiast zijn voor deelname een volgende, breder opgezette onderzoeken.'], ['Foto: Anna Levinzon (cc)']]"
"[['Uber trekt zich vooralsnog weinig aan van het verbod op UberPOP in Frankrijk. Maandag is de dienst uitgebreid naar de steden Marseille, Straatsburg en Nantes.'], ['Juridisch gezien is deze dienst voor particuliere chauffeurs in Frankrijk geboden, maar Uber zal vooralsnog met rust worden gelaten totdat een rechtbank zijn definitieve oordeel heeft geveld over een boete van 100.000 euro die eerder was opgelegd. Uber is daartegen in beroep begaan.'], ['Al eerder was Uber begonnen in Parijs, Lyon, Lille, Bordeaux, Toulouse en Nice, goed voor zo’n 1 miljoen gebruikers.'], ['Franse taxichauffeurs hebben Uber openlijk de oorlog verklaard nadat de Franse overheid het bedrijf niet wilde aanpakken.']]"
"[['Micro-pc’s zijn een echte rage sinds het succes van de Raspberry, dus wil Microsoft niet achterblijven. Op de Computex-beurs in Taiwan werd een dezer dagen de Quanta Compute Plug gedemonstreerd.'], ['Het apparaatje haalt stroom direct uit een stopcontact, en via een HDMI-kabel kun je een scherm aansluiten. Hij draait op Windows 10 en is onder meer te bedienen via Cortana, het spraakhulpje van Microsoft. Dat doe je door via Bluetooth een headset aan te koppelen. Echter, via de aanwezige USB-poorten kun je ook met toetsenbord of muis uit de voeten.'], ['Microsoft laat in het midden wat je er precies mee zou kunnen doen, en wat het mag kosten of wanneer het gaat verschijnen blijft ook onduidelijk.']]"
"[['Als verwacht heeft Apple zojuist op zijn ontwikkelaarscongres de langverwachte opvolger van Beats Music aangekondigd. Het platform combineert Beats Music, een radiostation Beats1 verzorgd vanuit drie verschillende steden, en iTunes in een enkele app.\n'], ['Beats1 is een echt radiostation verzorgd door deejays vanuit New York, Los Angeles en Londen. Hier zijn bijvoorbeeld ook interviews met studiogasten te horen. BBC Radio 1 deejay Zane Lowe krijgt de leiding over de stations.'], ['Artiesten als Drake krijgen verder een fanpage – onder de noemer Connect – waar unieke content met fans kan worden gedeeld, naast eigen werk ook speellijsten. Ook beginnende artiesten zonder platencontract zijn hier welkom. Gebruikers kunnen desgewenst ook via Siri muziek selecteren of muziekvideo’s bekijken.'], ['Apple Music is vanaf 30 juni in honderd landen beschikbaar voor 10 dollar per maand via een software update voor iOS (8.4). Er komen nieuwe versies van iTunes voor MacOS X en Windows en later dit jaar zal Apple Music ook op Android beschikbaar zijn. Apple Music kan drie maanden lang gratis worden uitgeproveerd. Voor de fanpagina’s en het radiostation hoeft geen abonnement te worden afgesloten.'], ['WWDC 2015 is, afgezien van Apple Music, niet het evenement van de grote aankondigingen geworden. Apple had vandaag naar verluidt de volgende versie van Apple TV willen aankondigen, maar heeft het project opgeschort omdat er nog volop wordt onderhandeld met programma-aanbieders.'], ['Naast een nieuwe versie van WatchOS (versie 2) voor Apple Watch ging het dit keer vooral over iOS 9 (codenaam: Monarch) en OS X 10.11 (officiële naam El Capitan), beide onderhoudsversies met vooral prestatieverbeteringen.'], ['Afgezien van verbeteringen aan Spotlight en het beheer van vensters werd niet lang stilgestaan bij de nieuwe OS X. Een publieke bèta van OS X komt er al in juli. De gratis update komt in het najaar. Ook van iOS 9 komt volgend jaar een publieke bètaversie.'], ['Het belangrijkste nieuws had Apple voor iPad gebruikers. Het wordt eindelijk makkelijker om tekst te selecteren en bewerken op een iPad en daarnaast ondersteunt iOS echte multitasking. Je kunt snel Twitter of mail checken zonder uit een applicatie te stappen (Slide Over). Een video speelt in een klein scherm verder. Splitscreen (twee apps volledig naast elkaar) is alleen beschikbaar op iPad Air 2.'], [''], ['Apple voegt een nieuwe app aan iOS toe: News. Dat wordt een concurrent van Flipboard. Gebruikers kunnen nieuwscontent kiezen op basis van verschillende thema’s. Voorlopig is de app er alleen voor Engelstalige landen: Noord Amerika, Engeland en Australië. News gaat de huidige app Newsstand vervangen.'], [''], ['De Note app krijgt meer mogelijkheden, onder meer kunnen lijstjes worden gemaakt, koppen met afwijkende lettertypen worden aangebracht en foto’s ingesloten. Daarmee lijkt Note veel meer op apps als Evernote. Apple Maps vermeldt voor een beperkt aantal steden realtime tijden voor het openbaar vervoer.'], ['Niet genoemd in de keynote is een nieuwe app genaamd Move to iOS, die Android gebruikers meer vertrouwd moet maken met iOS en om gegevens over te zetten.'], ['\xa0'], ['\xa0']]"
"[['De totale bestedingen binnen de wereldwijde entertainment- en mediamarkt blijven de komende vijf jaar groeien met gemiddeld 5 procent per jaar. Digitale reclamebestedingen zullen naar verwachting toenemen met gemiddeld 12 procent per jaar, tegenover een bescheiden groei van 1,2 procent per jaar in niet-digitale uitgaven. Dit blijkt uit de PwC Global Entertainment & Media Outlook 2015-2019.'], ['De toenemende wereldwijde internetdichtheid is volgens PwC een belangrijk fundament voor de groei van internetreclame. In 2017 heeft meer dan de helft van de wereldbevolking toegang tot mobiel internet. Het mobiele internetgebruik is een belangrijke katalysator voor onder andere betaalde muziek- én videostreaming diensten. De consument besteedt steeds meer tijd op mobiele apparaten en dit trekt weer forse reclamebestedingen aan.'], ['De Global Entertainment & Media Outlook 2015-2019 van PwC voorspelt een jaarlijkse groei in mobiele internetreclame van 23 procent per jaar gedurende de komende vijf jaar.'], ['Volgens PwC verandert de manier waarop wij videocontent tot ons nemen in een rap tempo. Door de opkomst van aanbieders zoals Netflix raakt de consument snel gewend aan reclamevrije content van hoogwaardige kwaliteit, die hij overal kan consumeren. Ook het zogenoemde binge viewing – een televisieserie in één keer achter elkaar kijken – is een belangrijke trend. Dit heeft weerslag op de krimp aan bestedingen in tv-aansluitingen en zet een rem op de groei in traditionele tv-reclame.'], ['Er zijn ook lichtpuntjes in niet-digitale mediabestedingen. Volgens PwC groeit de komende vijf jaar de wereldwijde bioscoopmarkt met ruim 4 procent per jaar (in China zelfs met 15 procent per jaar) en blijven live muziekconcerten razend populair en groeit dit segment een kleine 3 procent per jaar.'], ['De consument maakt volgens het bureau geen onderscheid tussen digitaal of niet-digitaal. Het advies aan bedrijven in deze sector is volgens PwC dan ook drieledig: innoveer rond het product en de beleving ervan, ontwikkel relaties met consumenten die via verschillende kanalen verlopen én zet mobiel (met in toenemende mate video) centraal.']]"
"[['Apple Pay wordt volgende maand in Engeland gelanceerd. Dat maakte Apple zojuist bekend tijdens zijn ontwikkelaarsconferentie in San Francisco.'], ['Vrijwel alle grote banken doen mee, onder meer Halifax, Santander, NatWest, Ulster Bank en Royal Bank of Scotland. Zeker 250.000 retailers gaan Apple Pay ondersteunen. Dat zijn er meer dan toen Apple in het najaar in de VS begon. Ook het openbaar vervoer in Londen, waaronder de ondergrondse, ondersteunt Apple Pay.'], ['Over de rest van Europa zijn nog geen mededelingen gedaan.'], ['De Passbook app gaat vanaf iOS 9, dat dit najaar verschijnt, Wallet heten. Passbook is de app waarmee gebruikers bankkaarten en winkelpassen aan hun iPhone kunnen koppelen.']]"
"[['NOS gaat Instagram voor vast inzetten als social-kanaal in zijn mediapallet naast Facebook, Google+ en Twitter.\n\nSinds zeven maanden zit NOS Nieuws op Instagram, als NOS Kort, al was het bij wijze van proef. Zonder daar enige promotie voor te doen, zag het kanaal zijn volgersaantal in die betrekkelijk korte periode stijgen tot twaalfduizend. '], ['De nieuwsomroep maakt bekend dat de proef voortzet in Instagram vaster gaat inzetten om hele korte filmpjes en nieuwsfoto’s te verspreiden. De beoogde doelgroep is het publiek tussen de twaalf en negentien jaar. '], ['Uit het persbericht: “NOS Kort verschijnt vanaf nu vijf dagen in de week van maandag tot en met vrijdag. Gemiddeld worden er zo’n vijf filmpjes per dag geplaatst. Ze duren 15 seconden en kunnen ook zonder audio worden bekeken. Er wordt ook gewerkt met vaste thema’s: elke ochtend is er een weerbericht en op vrijdag is het Famous Friday; dan probeert de redactie de filmpjes zoveel mogelijk te laten inspreken door Nederlanders die bekend zijn onder de doelgroep.”'], [''], ['De Huffington Post vertelde onlangs dat voor haar de logische vervolgstap was om na Instagram ook Snapchat te omarmen om het bereik te optimaliseren. '], ['Foto: Jens Karlsson (cc)']]"
"[['De eigenaren van FAME Plaza hebben vandaag het faillissement aangevraagd. Vrijdag sloot de winkel al plotseling de deuren.'], ['Hoe groot de uitstaande schuld is, is niet bekend gemaakt, maar een doorstart lijkt niet erg waarschijnlijk. FAME Plaza was de enig overgebleven zaak van oprichters Arthur ter Braak en Jeroen de Ruiter. Zij hadden winkel uit het faillissement van Free Record Shop gered. Zij wilden een alternatief bieden voor het online bestellen van muziek en films, met de nadruk op beleving.'], ['Diverse vertegenwoordigers van de muziek- en entertainmentindustrie betreuren de sluiting. ‘De symbolische waarde voor de branche is groter dan de economische waarde’, zegt Ad Eijkemans, Benelux marketing director 20th Century Fox, tegen Entertainment Business. ‘Amsterdam verliest in ieder geval een winkel voor liefhebbers en het is tevens jammer voor de ‘artist community’, die daar op gezette tijden terecht kon voor instores de andere promotie’, zegt Kees van Weijen van Roughtrade/PIAS.'], ['Martin Jessurun, President Warner Music Benelux, zag het einde aankomen. ‘Gezien het recente betalingsgedrag van FAME was dit geen verrassing.’']]"
"[['Sissie Hsiao gaat de mobiele advertentie-activiteiten van Google aansturen. Zij vervangt Jonathan Afterness, die een andere functie binnen het bedrijf krijgt.'], ['Hsiao komt oorspronkelijk van Microsoft, maar is al jaren verbonden aan Google. Zij gaat nu alle mobiele advertentie-activiteiten van Google leiden, inclusief marktplaats AdMob.'], ['Het werk is haar niet onbekend, want de laatste twee jaar was zij al productmanager voor mobiele advertenties.'], ['Google wil meer omzet genereren uit mobiele advertenties en heeft financiele markten beloofd daar extra in te investeren.']]"
"[['Boodschappenbezorger Delivery Hero uit Berlijn heeft 110 miljoen dollar opgehaald bij niet nader genoemde investeerders tegen een waardering van 3,1 miljard dollar. Het is vermoedelijk de laatste financieringsronde voor de geplande beursgang.'], ['In totaal heeft het Duitse bedrijf al 1 miljard dollar aan financiering geregeld, met als belangrijkste investeerders Venture Partners, General Electric en Rocket Internet.'], ['Het bedrijf is actief in 34 landen, waar het iedere maand 10 miljoen bestellingen verwerkt namens 200.000 restaurants. Dat levert hen gezamenlijk 165 miljoen dollar per maand op.'], ['CEO Niklas Östberg laat aan TechCrunch weten dat de beursgang is voorzien voor later dit jaar, maar dan moeten de omstandigheden wel gunstig zijn.'], ['Of met de nieuwe financiering volgende startups worden gekocht,\xa0is niet duidelijk. Delivery Hero kocht vorige maand nog het Duitse Yemeksepeti en nam in augustus 2014 Pizza.de over.']]"
"[['Online warenhuis fonQ hield afgelopen weekend zijn tweede bloggersevent en dat smaakt naar meer. De winkel wil dit soort thematische bijeenkomsten met zijn publiek op vaste basis gaan houden.\n\nAfgelopen zaterdag kwamen dertig foodbloggers bij elkaar in het Miele Experience Center op uitnodiging van fonQ. Dat was het tweede blogevent nadat in november een vergelijkbare dag was georganiseerd voor woonbloggers. '], ['Merkmarketeer Marcella van Dal: “We werken al jaren met bloggers. Een event is een manier om persoonlijk in contact met hen te komen en de band te verstevigen.” Een afgeleide van dit soort bijeenkomsten is dat het merk fonQ wordt geladen als zijnde ‘inspirerend’.'], ['Die lading wil Van Dal meer gaan uitdragen via events. Er zullen met vaste regelmaat bijeenkomsten worden georganiseerd voor bloggers, “drie à vier eigen events per jaar en we kunnen een paar keer per jaar aan die van anderen deelnemen.”'], [' '], [' ']]"
"[['Netflix breidt komend najaar uit naar het zuiden van Europa als het activiteiten start in Italië, Portugal en Spanje.\n\nHet internetbedrijf bereidt zich voor om weer drie markten op te schudden, meldt persbureau Reuters. '], ['Dat worden dan landen nummer veertien tot en met zestien op de Europese markt waar Netflix zijn deuren heeft geopend. Het bedrijf heeft de ambitie om in alle landen van de wereld een rol van betekenis te spelen op de lokale mediamarkt. Dat zijn er nu vijftig. '], ['Zoals ook in Nederland gebeurde, gaat Netflix van start met een basiscatalogus. Daarmee toetst het de interesse en voorkeuren van het lokale publiek. Zodra het aanslaat worden er meer tv-series en films toegevoegd aan de videotheek.']]"
"[['De Federal Trade Commission houdt uitgevers verantwoordelijk voor misleiding bij native advertising. De consument moet altijd kunnen zien of het om gesponsorde content gaat, zo vertelde Mary Engle van de Amerikaanse toezichthouder op een congres.'], ['De FTC hield al toezicht op misleidende advertenties op radio en televisie, websites en apps, maar zal extra opletten bij native advertising, zeker als uitgevers zelf betrokken zijn bij de creatie ervan. Zij noemde BuzzFeed, Wired en Gawker als voorbeeld.'], ['Zij vindt een label ‘gesponsord’ niet genoeg. De FTC heeft bedrijven beboet die het woord ‘advertorial’ in te kleine lettertjes hadden verstopt.'], ['Ze benadrukte echter dat de FTC niet tegen native advertising is. ‘We zien het niet anders dan informercials’.'], ['\n            ']]"
"[['Jimdo, een dienst om eenvoudig een website mee te bouwen, neemt groeigeld aan van 25 miljoen euro.\n\nInvesteerder Spectrum Equity krijgt vermoedelijk een betrekkelijk klein belang in het Duitse bedrijf. De onderneming heeft namelijk nooit groeikapitaal nodig gehad en gezocht. De mogelijkheden die er daartoe waren, legden de drie oprichters consequent naast zich naar. '], ['Tech.eu  vermoedt dat de voorwaarden voor de investering van 25 miljoen euro zo gunstig waren dat de ondernemers de gelegenheid niet voorbij konden laten gaan. '], ['Jimdo, ook beschikbaar in het Nederlands, is een winstgevend bedrijf met zo’n tweehonderd medewerkers. De dienst ligt aan de basis van vijftien miljoen websites. '], ['Het geld zal worden gebruikt om de bodem onder de organisatie te verstevigen en het merk verder uit te bouwen.']]"
"[['Het digitale nieuwsmedium De Correspondent wil zich op de Amerikaanse markt gaan richten. Dat zegt uitgever Ernst-Jan Pfauth in gesprek met De Nieuwe Journalistiek.'], ['Er zouden al contacten zijn met Jeff Jarvis, hoogleraar ondernemende journalistiek aan de City University of New York, en Jay Rosen, hoogleraar journalistiek aan de New York University.'], ['Net als in Nederland zal vervolgens een crowdfundingprogramma moeten worden opgestart. Op zijn vroegst zal dat in het voorjaar of de herfst van 2016 gebeuren.'], ['Het ontwerpbureau Momkai gaat weer de campagne opzetten, net als in Nederland. In maart 2013 haalde De Correspondent in acht dagen het doelbedrag van 900.000 euro op door 15.000 abonnees te werven.']]"
"[['Rond de aanleg van glasvezel in het Brabantse buitengebied is een nieuwe strijd losgebarsten. Het bedrijf Mabib uit Lithoijen wil 45.000 Brabantse adressen ‘verglazen’.'], ['Mabib richt zich op alle Brabantse adressen die geen coaxkabel of glasvezel hebben. Al die plekken wil het bedrijf voorzien van breedband.'], ['Het bedrijf wil daarbij ook een beroep doen op het provinciale Breedbandfonds. Het gevraagde bedrag overschrijdt nu ruim twee keer de 50 miljoen euro die het fonds telt, schrijft het Eindhovens Dagblad.'], ['Tot nu toe hebben zich vooral kleinere projecten gemeld voor het fonds van de provincie.']]"
"[['FD Mediagroep krijgt met de overname van Webservices.nl een leverancier in huis van kwalitatieve datadiensten die via webkoppelingen kunnen worden verrijkt.\n\nHet in Haarlem gevestigde bedrijf is opgericht in 2005 en biedt zijn klanten een digitaal platform om eenvoudig data op te vragen, valideren en verrijken. Dat betreft data als informatie uit het Kadaster, over voertuigen, adressen of kredietwaardigheid.  '], ['Ontwikkelaars kunnen de data naar eigen systemen, waaronder apps, importeren via SOAP en XML.'], ['Eugenie van Wiechen, algemeen directeur FD Mediagroep: “De overname van Webservices.nl past in onze strategie om relevante producten en diensten aan te bieden aan onze gebruikers in het financieel economisch domein. Data spelen daar een belangrijke rol in. We hebben met Company.info al een stevige positie in het leveren van onafhankelijke bedrijfsdata aan zakelijk Nederland. Met de acquisitie van Webservices.nl voegen we daar een sterk dataplatform aan toe.”'], ['Foto: Markus Spiske (cc)']]"
"[['De anonieme ontwikkelaar van ransomwareplatform Tox heeft zijn creatie te koop aangeboden. Met die software kunnen cybercriminelen eigen ransomware ontwikkelen die (door virusscanners) nauwelijks wordt opgemerkt.'], ['Ransomware is een soort virus die belangrijke folders met bijvoorbeeld Word-documenten op een pc versleutelt. Wie zijn documenten terug wil, moet doorgaans voor veel geld een sleutel kopen.'], ['Het platform is alleen toegankelijk via het Tor-netwerk en daar ligt de kracht: Tox faciliteert eigenlijk het complete proces voor cybercriminelen.'], ['Tox bestaat nog maar een maand, maar is enorm populair gebleken. Nadat het was opgemerkt door beveiliger McAfee, telde het platform al duizend gebruikers en duizend infecties.'], ['De bedenker vreest nu dat het platform te populair is geworden en er jacht op hem zal worden gemaakt. ‘Ik wil geen crimineel worden.’ Als er geen kopers zijn, worden alle sleutels vrijgegeven.'], ['Eerder deze maand kreeg de bedenker van Locker randsomware ook al spijt. Hij beloofde alle sleutels openbaar te maken.']]"
"[['Apple Pay mag dan inmiddels door een kwart van de honderd grootste winkelketens in de Verenigde Staten worden geaccepteerd, een succes is de betaalmethode nog lang niet. Die conclusie trekt Reuters na een rondgang langs Amerikaanse retailers.'], ['Bijna tweederde van de ketens die het betaalmiddel nog niet hebben omarmd, gaf aan Apple Pay principieel af te wijzen.'], ['Als reden noemen ze de hoge kosten, onvoldoende vraag vanuit klanten en gebrek aan inzicht in klantgegevens. Wat ook meespeelt is dat sommige ketens al een eigen mobiel betalingssysteem hebben of daarvan gebruik gaan maken. Daartoe behoren Walmart en nog eens achttien grote retailers. Hun CurrentC wordt deze zomer verwacht.'], ['De betaaldienst is nog niet actief in Europa, maar dat zou nog dit jaar moeten veranderen.'], ['Apple krijgt ook nog concurrentie van Samsung. Dat bedrijf wil 15 tot 20 procent van de gebruikers van een Samsung-smartphone overhalen om zijn eigen betaaldienst Samsung Pay te gebruiken Alleen de Samsung Galaxy S6 en S6 Edge komen hiervoor in aanmerking, net als een grotere variant van de S6 die in het najaar wordt verwacht.'], ['Apple vertelt vanavond mogelijk meer over Apple Pay op zijn ontwikkelaarsconferentie, waarvan de keynote live is te volgen.']]"
"[['Alibaba heeft opnieuw een vergunning aangevraagd voor een vestiging op Taiwan. De aanvraag wordt momenteel bekeken. '], ['Alibaba kreeg onlangs te horen dat het binnen zes maanden zijn marktplaats Taobao op Taiwan moeten sluiten. Het Chinese bedrijf was er wel geregistreerd, al sinds 2008, maar had\xa0geen vergunning aangevraagd. Als gevolg daarvan is zelfs een boete opgelegd van omgerekend 7800 dollar.'], ['In maart moest Alibaba ook al zijn andere sites sluiten, eveneens vanwege het ontbreken van een vergunning.']]"
"[['AirBnB, Roomlr en Home Exchange, geen van deze namen is ons onbekend. Samen staan zij voor de relatief nieuwe deeleconomie en hebben zij nu al een verandering teweeggebracht in de reisbranche. Wie zijn die nieuwe spelers in de reismarkt en hoe veranderen zij het online reisklimaat? Daarover gaat het komende donderdag bij Emerce eTravel in Amsterdam.'], ['Op het podium staan donderdag enkele nieuwe deeleconomie bedrijven. Bas Lemmens vertelt bijvoorbeeld over Roomlr, een wereldwijde zoekmachine voor elk type vakantiehuis of appartement.'], ['Bas werkte voor Booking.com, eBookers.com, Isango.com, Easytobook.com en Redigo.ru. Roomlr werkt samen met een groot aantal partners, waaronder Belvilla en Housetrip.'], ['Corinne Nieman vertegenwoordigt HomeExchange in Nederland en België, het platform voor huizenruil. HomeExchange.com brengt gelijkgestemde reizigers samen, helpt hen om overal heen te kunnen reizen, als lokale inwoners te leven en gratis te verblijven.'], ['John Meulemans is medeoprichter van creative digital agency 3sixtyfive. Hij adviseert merken als V&D, Lotto, Inholland en Nintendo over hun digitale strategie en ontwikkelt hun social marketing programma’s. John was initiatiefnemer van de Taskforce Social binnen het Interactive Advertising Bureau (IAB).'], ['Emerce eTravel vindt donderdag 11 juni plaats in Pakhuis de Zwijger in Amsterdam. Tickets zijn hier verkrijgbaar.'], ['\xa0']]"
"[['Bij technologiebedrijf Nedap uit Groenlo, vooral bekend van RFID apparatuur en beveiligingsoplossingen, verdwijnen 65 vaste arbeidsplaatsen. Nedap wil de productie uitbesteden. '], ['‘Bij het produceren van componenten, het assembleren van producten, het inkopen van onderdelen en het verzorgen van logistiek wordt schaalgrootte steeds belangrijker om concurrerend te kunnen opereren. Daarom heeft Nedap besloten om meer gebruik te maken van de voordelen die gespecialiseerde productie- en logistieke bedrijven bieden en zijn eigen productieactiviteiten af te bouwen’, staat te lezen in een verklaring.'], ['Productiebedrijf Inventi in Neede, volledig eigendom van Nedap, wordt in stappen afgebouwd en uiteindelijk gesloten.'], ['Nedap rekent op 7 en 10 miljoen euro aan reorganisatiekosten.'], ['De N.V. Nederlandsche Apparatenfabriek Nedap is genoteerd aan de beurs en heeft wereldwijd meer dan 750 mensen in dienst.']]"
"[['De Bijenkorf bestaat dit jaar alweer 145 jaar. Toch loopt het warenhuis voorop als het gaat om omnichannel retail. En experimenteert het dagelijks volop met de nieuwste digitale technieken. “We vinden onszelf elke dag weer opnieuw uit”, aldus Robert Bohemen (48), CMO en directielid.'], ['Het warenhuis, dat voor het eerst zijn deuren opende in 1870, lijkt anno 2015 weinig hinder te ondervinden van het online shopgedrag van de consument. Dat was wel anders toen het bedrijf in 2005, vier jaar na de lancering, zijn eerste digitale winkel sloot. De omzet bleef destijds achter bij de verwachtingen (doel: ‘één miljoen euro’, red.) en het bedrijf had onvoldoende antwoord op technische en logistieke issues tijdens piekverkopen. Toen vier jaar later een online filiaal een must-have was geworden en de e-commercemarkt inmiddels explosief groeide, deed de Bijenkorf een tweede poging.'], ['En niet zonder succes. Vandaag de dag overtreft het online bezoek zelfs dat van de tien fysieke winkels: 49 versus 31 miljoen bezoeken per jaar. Ook het sluiten van de winkels in Arnhem en Enschede blijkt geen nadelige gevolgen te hebben gehad. “Ons klantenbestand is daardoor niet afgenomen. Deze klanten doen hun aankopen nu op onze website of in een van onze andere fysieke filialen”, aldus Bohemen, die sinds 2007 verantwoordelijk is voor onder andere marketing, klantcontact, CRM, digital en evenementen van het bedrijf.'], ['Wat maakt dat jullie weinig last hebben van het veranderende koopgedrag van de consument?\n“Dat heeft alles te maken met focus. Zo hebben we in 2010 een strategie uitgezet waar we ons ook vandaag de dag nog aan houden. En die nu meer dan ooit zichtbaar wordt. Deze bestaat uit vier pijlers. Allereerst onderscheiden we ons door ons assortiment. Merkdifferentiatie, zowel in het midden- als hoge segment. Een van de voorbeelden daarvan zijn de luxemerken die we voeren. En de komst van luxueuze in-store winkels, waar we de komende jaren nog stappen in zullen maken. De tweede pijler is service. Een heel divers gebied, van hoe we klanten in onze filialen benaderen en herkennen tot onze crm-systemen die dat alles mogelijk maken. Ten derde is er de winkelbeleving, waar we fors in investeren. En tot slot onze omnichannel klantbenadering. Met onder meer de inzet van iBeacons, waarbij alle kanalen zo geïntegreerd zijn dat het voor de klant als één geheel voelt. En hij makkelijk kan switchen tussen off- en online, tussen mobiel en desktop enzovoort. Een aanpak die minder de nadruk legt op het feit dat er kanalen zijn. Een gegeven waar je de klant ook niet mee moet lastigvallen. Dat werpt z’n vruchten af.”'], ['Veel bedrijven stellen de klant centraal. Wat doen jullie daarin anders?\n“Dat klopt, maar vaak kennen ze de klant alleen online, lees het afleveradres, maar zouden ze diezelfde persoon niet herkennen in de fysieke winkel. Terwijl dat juist van essentieel belang is, wil je een volledig klantbeeld van iemand krijgen, daar op de juiste manier op in kunnen spelen en als bedrijf ook nog profijt van hebben. Voor je idee, multichannelklanten besteden bij ons gemiddeld drie keer zo veel en doen bijna twee keer zo veel aankopen als store only-klanten. En vier keer zo veel als onze online only-klanten. Dat realiseren we door onder meer de inzet van onze eigen creditcard, die met een marktaandeel van twaalf procent inmiddels is uitgegroeid tot een van de drie grootste creditcards van ons land. En de recente introductie van ons Privilege Membership, sinds kort in al onze filialen, waarvan de iBeacons een onderdeel zijn. Hierdoor herkennen we meer klanten al voordat ze bij de kassa zijn en kunnen we ze beter servicen. Dat het een hogere omzet oplevert, is geen doel op zich, maar is wel wat we nu al zien gebeuren.”'], ['Hoe ver ben je op een tienpuntsschaal met de digitale transformatie van het bedrijf?\n“Wat mij betreft is digitaal transformeren een continu proces, waarbij je elke dag weer aan een nieuw begin staat. Want waar we vandaag staan, is over twee jaar weer achterhaald. Ik ben overigens elke keer weer verbaasd over hoe graag en snel onze klanten willen innoveren zodra nieuwe technieken zich aandienen. Dat is een hele uitdaging voor ons. Enerzijds omdat we als bedrijf vaak nog bezig zijn om alle medewerkers mee te krijgen en klaar te stomen voor innovaties die al meer gemeengoed zijn. En anderzijds omdat we dagelijks moeten blijven experimenteren en onszelf opnieuw uitvinden. Daarvoor moet je elke dag de drive hebben om een stapje voorwaarts te doen en de lat steeds hoger te leggen. Zodra je die manier van denken in het bedrijf hebt verankerd, gaat de versnelling ook veel makkelijker.”'], ['Veel van de expertise hebben jullie in eigen huis. Is dat een strategische keuze?\n“Ja en nee. Omdat we vaak aan het begin van nieuwe ontwikkelingen staan, is er nog geen sprake van een specialisme. En zal je noodgedwongen zelf moeten gaan experimenteren om te merken wat wel en niet werkt. Daarbij moet je geen KPI’s stellen, een businesscase willen maken of enige return verwachten. Innoveren doe je in alle vrijheid. Pas als de klantreacties positief zijn, moet je gaan uitbouwen en meten. Niet eerder. Nog afgezien van het feit dat in de digitale wereld ook niet altijd direct duidelijk is hoe je iets in cijfers kunt vatten.”'], ['Over innovatie gesproken: kunnen we spoedig interactieve spiegels in de winkel verwachten? En online fittingtools?\n“Daar ligt momenteel niet onze focus, ondanks dat ik er wel in geloof. En dus geven we online zo veel mogelijk aan hoe een product bij bepaalde lichaamsmaten zit. In toenemende mate produceren we ook video’s op YouTube. Content die we op termijn zeker aan de productpagina’s van onze website gaan koppelen. We zijn onderweg, maar nog niet zover. In het verleden hebben we ook met vaste bloggers gewerkt als onderdeel van onze site, maar daar zijn we mee gestopt. Het is uiteindelijk namelijk erg lastig om daar directe conversie op te maken.”'], ['Is er nog een bepaalde retailer waar je veel van leert?\n“We kijken altijd naar wat andere retailers doen, zowel nationaal als internationaal. Elk warenhuis heeft wel weer iets, van off- tot online, waar we van kunnen leren. Door de komst van internet is dat deels ook makkelijker geworden. Daarnaast is het een klein wereldje, kennen we elkaar en wisselen we onderling kennis uit. In die zin zijn we minder concurrerend dan veel mensen denken. En hoeven we als branche niet elke keer het wiel opnieuw uit te vinden.”'], ['Gaat het gros van jullie investeringen vooral naar beleving of juist naar digitaal?\n“Dat is lastig te zeggen. We willen allereerst al onze filialen naar flagshipstore-niveau brengen. Daarnaast gaat een deel – jaarlijks zo’n 4,5 miljoen euro – naar digitaal: van tablet assisted sales tot onze website. Dat bedrag is afhankelijk van de ontwikkelingen en stappen die we willen zetten. De iBeacon-pilot met ons Privilege Membership-programma behoorde daar ook toe. Learnings zaten daarbij vooral in technische zaken, zoals batterijduur van de bakens of technische communicatie. Klanten bleken daarentegen vooral positief verrast dat ze niet al bij de voordeur een bericht met aanbiedingen kregen. Daarin geloven we ook niet. Het is voor ons een servicetool, niet een middel om ongevraagd berichten te pushen. Aan de klant welke data we wel en niet kunnen zien. Momenteel groeit het aantal Privilege Members met zo’n tienduizend per week.”'], ['Online bestellingen kan je naast thuisbezorging ook afhalen bij Kiala-punten en in de winkel. Zijn onbemande ophaalpunten op termijn ook een optie?\n“Als de klant het wil, zullen we hierin meebewegen en het ondersteunen. Mits het bij ons merk en beleving past. Ik denk overigens dat we met avond- en zondaglevering voldoende bezorgopties bieden. En voor wie wil, kan met een abonnement van nog geen tien euro per jaar profiteren van een jaar lang gratis bezorging.”'], ['Soortgelijke bezorgservice kost bij Amazon bijna honderd dollar. Is dit een lokkertje of blijft deze prijs?\n“Het is geen marketingstunt. De lage prijs zorgt er wel voor dat veel mensen er direct gebruik van willen maken. Daarnaast verlaagt het de drempel om even online onze winkel te bezoeken. Opgeteld verkopen we daardoor meer. Ons online assortiment is tegenwoordig overigens nagenoeg gelijk aan dat in de winkel. Vanuit de multichannelgedachte moet dat ook wel.”'], ['Is crossboarder commerce interessant voor jullie?\n“We richten ons naast Nederland op het Vlaamse deel van België. Andere buitenlandse klanten die ons bezoeken, kunnen ook al gebruikmaken van onze privileges. Ze krijgen hierdoor bijvoorbeeld in de toekomst een hogere cash refund, omdat we ze al kennen. Een Engelstalige webshop staat niet in de planning. Net zo min als we van plan zijn om filialen in België of andere buitenlanden te openen.”'], ['Vroeger had je op deBijenkorf.nl een digitale portier tijdens de Drie Dwaze Dagen. Die is er niet meer. Waarom?\n“Een aantal jaren geleden worstelden we nog met de piekbelastingen tijdens de Drie Dwaze Dagen. En moesten we online een portier instellen die aan de klant duidelijk maakte waar hij of zij zich in de wachtrij bevond. We hebben dat ondervangen met replatforming en de introductie van een pre-salemoment voor onze vaste klanten, de Members, de avond voorafgaand aan het verkoopevenement. Op termijn zullen we het aantal privileges nog verder uitbouwen. Online was vorig jaar goed voor veertig procent van de verkoopomzet tijdens de Dagen.”'], ['Sommige e-commercespelers kiezen bewust voor een app en laten een mobiele site links liggen. En vice versa. Is er bij jullie een voorkeur?\n“Vanuit de omnichannelgedachte zijn een app en een mobiele site slechts enkele van de kanalen. Net als e-mailmarketing dat is, waar momenteel 23 procent van de online omzet vandaan komt. We zien wel dat het aantal app-gebruikers hard groeit, met wekelijks ongeveer vierhonderdduizend bezoekers. Waarvan honderdduizend unieke bezoekers per week. Het driedubbele van een jaar geleden. Op de website is dat gemiddeld één miljoen. De app is momenteel zo’n 640.000 keer gedownload.”'], ['Jullie zijn vooral actief op Facebook en minder op Twitter en Instagram. Waarom?\n“We zijn op alle sociale media actief, echter op Facebook kunnen we ook goed targeten op niet-klanten. Op basis van interesse en regio. Dat is belangrijk, omdat een online fanbase alleen niet voldoende is. Dat is bij Instagram, waar we dat ook graag zouden doen, helaas nog niet mogelijk. Door onze eigen media, maar ook earned media, bereiken we gelukkig ook een deel van die groep.”'], ['Sommige experts voorzien een toenemende leegstand in de winkelstraten door de populariteit van het webshoppen. Verwacht jij dat ook?\n“Nee. Wat tegenwoordig gebeurt is niets anders dan wat er dertig jaar geleden ook al gebeurde. Toentertijd was men in rep en roer dat de supermarkten voor leegstand zouden zorgen doordat de kleine kruidenier het loodje legde. Dat is niet gebeurd. Het is een continu proces waarbij er ook nu weer nieuwe winkelconcepten zullen ontstaan. Persoonlijk verwacht ik dat pure players zoals Amazon en Google, maar ook anderen, spoedig het straatbeeld mede zullen gaan bepalen.”'], ['Wat is je advies voor bedrijven die nog aan het begin van de digitaliseringsslag staan?\n“Ga experimenteren, maak keuzes, durf fouten te maken, toon ambitie en leer. Niemand kan in de toekomst kijken. En sta zelf met je voeten in de modder. Zo vind ik het belangrijk om dicht bij de klant te staan en dan leer je veel via Twitter. Daar zie je de eerste reacties. Dat heeft er onder meer in geresulteerd dat we tegenwoordig dertig procent van onze klantenservice via webcare afhandelen. Een bottom-upbenadering is daarbij logischer, gezien je dingen uitprobeert. Het was voor ons tevens een goede manier om de vernieuwingsspirit in het bedrijf te laten landen. Een must, willen we op termijn online de nummer één retailer worden.”'], ['* Dit artikel verscheen eerder in het meinummer van Emerce magazine (#140)']]"
"[['Het Belgische Base, binnenkort onderdeel van Telenet, lanceert een nieuwe smartphone-app om maaltijden of andere artikelen op iedere locatie te kunnen bezorgen. De bezorger kan met de app bijvoorbeeld ook naar een terras of het strand rijden.'], ['Met de applicatie Phone Address wil Base naar eigen zeggen ‘loskomen van het thuisadres’. Binnen de applicatie krijgen gebruikers per restaurant de kaart te zien. Is de bestelling aanvaard, dan ziet hij op Google Maps waar de leverancier is. Omgekeerd ziet de leverancier waar de klant zich bevindt op basis van gps-gegevens. Er is een speling van vijftig meter, maar daarom moet de klant ook zijn foto meesturen.'], ['Overigens kent de dienst nu nog maar enkele leveranciers, Balls & Glory uit Antwerpen en Lucy Chang, maar daar komen meerdere bij. Base zegt de partijen enkel te willen verbinden en daar niet mee te willen verdienen. In de toekomst worden ook betaalmogelijkheden toegevoegd.'], ['De applicatie is voorlopig uitsluitend beschikbaar voor Android-telefoons. Later wordt ook iOS ondersteund.']]"
"[['KPN start met KPN Ventures, een speciaal investeringsfonds om innovatie te bevorderen en de betrokkenheid van KPN bij startups te vergroten. '], ['Het telecombedrijf spreekt van ‘outside-in’-innovatie. KPN verwacht dat het fonds innovaties op het gebied van producten, diensten en netwerken zal versnellen en dat KPN hiermee een ‘positieve bijdrage zal kunnen leveren aan de ontwikkeling van innovatie-ecosystemen in Nederland’.'], ['‘We leven in een wereld waarin technologische innovaties elkaar steeds sneller opvolgen en klantgedrag snel verandert. Ook de vraag naar connectiviteit blijft toenemen. In dit speelveld is het meer dan ooit belangrijk om samen te werken met flexibele en innovatieve spelers en betrokken te zijn bij nieuwe ontwikkelingen’, zegt CFO Jan Kees de Jager in een verklaring.'], ['Potentiële partners kunnen gebruikmaken van KPNs netwerken, de kennis op het gebied van connectiviteit en beveiliging, en de mogelijkheid om nieuwe, innovatieve toepassingen onder de aandacht te brengen bij miljoenen klanten.'], ['KPN heeft een initieel bedrag van 35 miljoen euro gereserveerd voor investeringen die aan de criteria van het fonds voldoen.'], ['Het is niet de eerste keer dat het bedrijf\xa0een dergelijk initiatief neemt. In 2012 kondigde KPN aan in startups te willen investeren vanuit een fonds onder de naam Fastlane Ventures. De focus lag toen op internet, mobiel, games en social media. Vodafone en T-Mobile zijn al jaren actieve investeerders in internetbedrijven, vooral uit strategische overwegingen.']]"
"[['Dit najaar, om precies te zijn vanaf 10 november, zullen de eerste Steam Machines worden geleverd. Gamers die online hebben besteld, kunnen al vanaf 16 oktober een zending verwachten.'], ['Steam Machines zijn een soort pc’s die draaien op een eigen besturingssysteem van Valve, SteamOS. Die is afgestemd op het gebruik van een controller, in plaats van muis en toetsenbord.'], ['Maar Valve komt ook nog met een eigen gamepad onder de noemer Steam Controller. Sommige fabrikanten leveren die standaard mee, maar het kan zijn dat je daarvoor 54 euro extra moet betalen.'], ['Verschillende pc-bouwers hebben eigen Steam Machines aangekondigd, waaronder Alienware. Reken op prijzen tussen 450 en 750 dollar.'], ['Ook aangekondigd is Steam Link, een kastje waarmee je pc-games naar je televisie streamt.']]"
"[['De media-exploitant van de NPO, de STER, profiteert minder van de digitale mediagroei dan andere media. Dat heeft vooral technische oorzaken.\n\nDe STER publiceerde onlangs zijn jaarverslag. Daaruit bleek dat het voor 217 miljoen euro bijdraagt aan de mediabegroting. Het merendeel daarvan, 150 miljoen euro, komt voort uit tv-reclame. De rest uit radio en online. Uit concurrentieoverwegingen wordt geen uitsplitsing van STER-inkomsten gegeven naar verschillende mediumtypen.'], ['Ondanks de toenemende fragmentatie in media-consumptie, er worden meer kanalen genuttigd, realiseerde de STER in 2014 een beter rendement. Er wordt meer omzet gehaald uit minder kijkers.'], ['De woordvoerster: “De verschuiving naar online is nog niet zo groot als je misschien zou verwachten wanneer je kijkt naar de gehele advertentiemarkt. Dit heeft een aantal technische oorzaken. We kunnen bijvoorbeeld nog niet voor alle online video’s van de publieke omroep een commercial plaatsen. Dat zou wel moeten kunnen.“'], ['De wens tot vernieuwing is er wel. De exploitant wil in 2015 “sneller kunnen inspelen op digitale wensen van adverteerders en willen we hoe complex dan ook nieuwe businessmodellen blijven ontwikkelen.”'], ['Europees bekeken liggen de verhoudingen nu zo, dat online reclame qua mediabestedingen binnen een jaar de tv-bestedingen zullen overtreffen.'], ['Foto: Sally (cc)']]"
"[['Ziggo en KPN zijn de grootste aanbieders van digitale televisie in Nederland. Het nieuwe Ziggo is de grootste aanbieder van televisie in ons land, met een marktaandeel van bijna 54 procent voor analoog en digitaal en 49 procent voor alleen digitale tv. Dat blijkt uit nieuwe cijfers van Telecompaper.'], ['Bijna 88 procent van de markt gebruikt inmiddels digitale tv. Kabel is nog steeds goed voor meer dan de helft van het totale aantal verbindingen, ondanks een groeiend marktaandeel van IPTV-diensten via DSL en glasvezel.'], ['De tv-markt in Nederland is in het eerste kwartaal van dit jaar gegroeid met netto 10.000 nieuwe verbindingen, om uit te komen op een totaal van 7,87 miljoen abonnees. Voor de komende jaren wordt echter een daling verwacht.']]"
"[['Minister Edith Schippers (VWS) gaat de mogelijkheden onderzoeken van een innovatief, creatief netwerk om jonge startupbedrijven in de zorg nog beter te kunnen ondersteunen.'], ['Schippers leidde de afgelopen week een economische missie in Chicago en Boston van Nederlandse bedrijven in de sectoren Life Sciences and Health en Landbouw en Voedingsindustrie.'], ['Geïnspireerd door de nieuwe Amerikaanse incubator (broedplaats voor zorginnovaties) Matter, wil Schippers de kennis en eisen van patiënten en professionals in een vroeg stadium betrekken bij de ontwikkeling van nieuwe producten, systemen en diensten. Ook wordt onder andere juridische, financiële en verzekeringskennis bij elkaar gebracht.'], ['Matter is dit jaar begonnen en is aangewezen op 2,5 miljoen dollar staatssubsidie en een lening van nog eens 1,5 miljoen. Bedrijven die zich er vestigen betalen voor het gebruik van het kantoor. De eerste bewoners zijn actief op het gebied van onder meer data analytics, telepresence en robotica, maar ook biofarma. In Chicago sprak Schippers onder meer met de bedrijven AbbVie en Horizon Pharma.'], ['Mensen worden steeds ouder en steeds meer mensen hebben een chronische ziekte. Belangrijk is daarom de ontwikkeling van innovaties, die de zelfredzaamheid en bewegingsvrijheid van ouderen en chronisch zieken in stand houden of bevorderen. Schippers wil hiervoor echter geen nieuw instituut in het leven roepen, eerder een nieuw ondersteunend netwerk.'], ['Tijdens de missie tekenden het Rehabilitation Instituut Chicago en Neurocontrol Nederland een samenwerkingscontract op het gebied van revalidatie-onderzoek, klinische samenwerking en samenwerking met Nederlandse bedrijven. Zeven Nederlandse wetenschappers kregen een adjunct-hoogleraarschap aangeboden op de Northwestern University.'], [''], ['\xa0']]"
"[['We hebben ze vaker gepresenteerd: infographics over ‘tijdmanagement’ op Facebook. Het blijft niettemin interessante materie: Fanpage Karma stelde onlangs dit onderzoek voor, waarbij berichten op 5000 Facebook-pagina’s werden bekeken. Het laat zien op welke tijdstippen de meeste reacties worden geplaatst en welke tijden het beste werken.'], ['']]"
"[['Je weet pas echt dat Apple voor de troepen uitloopt als er flink wordt gemopperd. Dat is ook het geval met de scheermesdunne MacBook, die Apple vooralsnog positioneert naast de MacBook Air en MacBook Pro. '], ['Als vanouds klonken er schamperende opmerkingen over Apples sprong naar voren, zoals over die ene enkele (USB-C) poort voor opladen en de aansluiting van externe apparaten en de trage processor, waardoor de prestaties van de MacBook niet veel beter zouden zijn dan die van een ‘MacBook Air uit 2011’.'], ['Laptops komen tegenwoordig grofweg in twee smaken: de ene categorie is bedoeld als vervanging van de desktop. Dan wil je het liefst een krachtig apparaat met een groot scherm. De tweede categorie is voor gebruik onderweg. Dan wil je vooral een kleine lichtgewicht laptop.'], ['De nieuwe MacBook, waarvan wij het goudkleurige exemplaar van Apple te leen kregen, valt in die laatste categorie. Eigenlijk zou je de MacBook moeten zien als een iPad met toetsenbord, maar dan wel draaiend onder MacOS X. iOS kent veel te veel beperkingen voor serieus werken. Knippen en plakken van tekst en de gebrekkige multitasking maken de iPad vooralsnog geen vervanger van de laptop.'], ['Zo beschouwd is de MacBook de ideale metgezel voor op reis. De handzame voeding kennen we van iPad. Het scherm is een paar centimeter hoger dan van de MacBook Air 11 inch, maar ook iets minder breed. Het ‘ingezonken toetsenbord’ is minder lastig om op te tikken dan links en rechts is gesuggereerd (maar inderdaad iets minder prettig dan op een normale MacBook) en ook die ene USB-poort zou geen enkel bezwaar moeten zijn. Nagenoeg alle hotels hebben tegenwoordig WiFi, bestanden bewaren we in de cloud in plaats van op een USB-stick, en moderne projectoren zijn tegenwoordig ook al draadloos, net als printers.'], ['Apple verwijderde in het verleden ook al in een vroeg stadium het diskettestation uit zijn Macs, en daar hoorde je na verloop van tijd niemand meer over. Voor het geval je dan toch nog een USB-apparaat moet aansluiten, heeft Apple een simpele adapter van een paar tientjes (of een veel duurdere driewegstekker adapter).'], ['Nee, de kritiek die overeind blijft staan is de prijs/prestatieverhouding. We hebben de MacBook vergeleken met een MacBook Air uit 2012 en zelfs dan is het snelheidsverschil merkbaar. Niet dat de MacBook traag is, maar je merkt bij sommige taken wel wat haperingen.'], ['Kennelijk omdat Apple zijn bestaande MacBook Airs niet wilde kannibaliseren, moest de MacBook toch een premium uitstraling krijgen. Het meegeleverde retinascherm is zonder meer beter dan het scherm van de MacBook Air, maar Apple had ook voor een normaal scherm kunnen kiezen, en al helemaal gelet op het mobiele gebruik van het apparaat. Of het drukgevoelige trackpad achterwege kunnen laten, waarvan de praktische toepassing vooralsnog gering is.'], ['Want 1449 euro is driehonderd euro te veel voor een laptop die op de keper beschouwd minder presteert dan een MacBook Air van drie jaar geleden, en waarvan de accuduur ook nog eens onderdoet voor die van de MacBook Air.'], ['Het is de concessie die Apple heeft moeten doen vanwege het ultradunne design. Door de passieve koeling is gekozen voor een Intel Core M-processor, die zuinig is en zonder fan niet snel warm wordt, maar geen topprestaties levert. Je kunt Photoshoppen op deze MacBook, maar gamen en films monteren wordt ontraden. Het is met andere woorden de MacBook voor alledaags gebruik.'], ['Je betaalt dus niet voor de prestaties, maar ook niet voor het gewicht. Het verschil met de kleinste MacBook Air is, anders dan je zou verwachten, nihil. Je betaalt eigenlijk voor het ultradunne design en het retinascherm (2304 x 1440 pixels).'], ['Wat dat betreft kun je beter nog maar een jaartje wachten. Ongetwijfeld gaat de prijs van dit model nog omlaag, zeker nu Apple de prijzen voor zijn hardware heeft verhoogd ter compensatie van de goedkope euro. Daarnaast is er grote kans dat deze MacBook als blauwdruk dient voor toekomstige MacBook Airs.']]"
"[['Het Belgische Mobile Vikings stopt eind dit jaar alweer met het aanbieden van mobiele diensten in Nederland. Het is het bedrijf niet gelukt om in Nederland voet aan de grond te krijgen. '], ['Mobile Vikings betrad ruim twee jaar geleden de Nederlandse markt na een succesvolle introductie in eigen land.'], ['De markt voor abonnementen is verzadigd, en ‘prepaid bellen tikt gewoon niet aan bij onze noorderburen, ook al bied je als ijverige operator alle voordelen van een abonnement.’ Ook kampte men met een lagere netwerksnelheid via KPN.'], ['Mobile Vikings trekt zich daarmee weer terug op de Belgische markt. Het bedrijf werd trouwens al integraal vanuit België gestuurd. Het belkrediet vervalt op 30 november.']]"
"[['Apple gaat zijn nieuwe muziekdienst maandag lanceren onder de naam Apple Music. Dat stelt The Financial Times op basis van ingewijden.'], ['De dienst die gebaseerd is op het vorig jaar aangekochte Beats Music gaat 10 dollar per maand kosten, en er komt geen gratis variant. Wel kunnen gebruikers de dienst drie maanden uitproberen.'], ['Gebruikers moeten als zij zich opgeven eerst hun favoriete genres opgeven, zodat Apple Music een betere selectie kan samenstellen.'], ['Het huidige iTunes Radio krijgt ook een make-over: de speellijst van stations die aan een bepaald genre zijn gewijd dan wel aan specifieke artiesten, wordt gecureerd door beroemdheden als Drake.'], ['Apple zou naar verluidt nog steeds in onderhandeling zijn met platenlabels. Het struikelblok schijnt de verdeling te zijn van de opbrengsten. De grote labels willen zestig procent van het abonnementsgeld, meer dan wat ze bij Spotify krijgen.'], ['']]"
"[['De doorstart van de grote Amsterdamse platenzaak FAME Plaza is niet gelukt. Vanwege ‘financieel zwaar weer’ zien eigenaren Arthur ter Braak en Jeroen de Ruiter zich genoodzaakt om de Amsterdamse winkel te sluiten.'], ['Ter Braak en De Ruiter maakten de sluiting vandaag bekend op hun site. Updates volgen via Facebook.'], ['FAME maakte in augustus 2013 een doorstart nadat de winkel werd gesloten wegens het faillissement van eigenaar Free Record Shop. Met een nieuwe winkel op de oude locatie in Magna Plaza leek dat aanvankelijk te lukken. Via de site werden ook deals aangeboden.'], ['Een product vasthouden, bladeren door bakken, het is een ervaring waaraan de webwinkel nog altijd niet kan tippen, vond Ter Braak, die als echte winkelman uit principe zelf nooit online bestelde. “Veel van onze klanten willen verrast worden, ze lopen zonder plan de winkel binnen en gaan met cd’s of dvd’s weer weg. Kom daar maar eens om bij een bol.com”, vertelde hij aan Emerce.'], ['De uitbreidingen naar andere steden Schiedam, Tiel, Spijkenisse en Uden (in de vorm van popup winkels) gingen al niet goed meer.'], ['‘Wij bedanken onze vaste klanten voor alle steun en klandizie. Met name onze vaste klanten hebben van FAME altijd de winkel gemaakt die het was en misschien in de toekomst wel weer kan zijn’, schrijven de beide oprichters.']]"
"[['Patrick Goldsteen wordt per 6 juli Digital Director van de 538Groep, de groep waar radiozenders Radio 538 en SLAM!FM onder vallen.\n\nAls Digital Director is hij verantwoordelijk voor de verdere ontwikkeling van de digitalisering van de 538Groep. Goldsteen treedt ook toe tot het managementteam van de 538Groep.'], ['De kersverse algemeen directeur Menno Koningsberger, die Jacqueline Smit opvolgt, reageert: “Met Patrick halen wij de juiste digitale publishing kennis naar binnen. Met deze kennis kunnen we onze footprint in het domein muziekentertainment verder vergroten. We gaan met onze merken een verdere intrede maken in de digitale leefwereld van onze luisteraars.” '], ['Goldsteen was hiervoor als hoofdredacteur van Playboy Magazine verantwoordelijk voor de digitale transitie van het blad naar een online omgeving. Hij werkte daarvoor in marketing- en digitale functies bij Sanoma.'], ['Foto: Thomas van de Weerd (cc)']]"
"[['Belfius Bank uit België is samenwerkingen aangegaan met Mollie en SEOshop om zijn klanten te helpen hun e-commerceactiviteiten op te zetten.\n\nDe zakelijke tak van de bank schuift Mollie naar voren bij e-commercebedrijven die een manier zoeken om makkelijk een internetkassa op te zetten in België, Nederland en Duitsland. '], ['Ondernemers die een webwinkel willen beginnen, zullen door de bank worden gewezen op SEOshop. Zij krijgen daarmee toegang tot een hosted omgeving om eenvoudig een shop op te zetten die overweg kan met de lokale posterijen en banksysteem MisterCash.'], ['Belgen deden in 2014 voor 5,6 miljard euro aan bestellingen via internet, vijftien procent meer dan het jaar ervoor. Onze zuiderburen zitten met het probleem dat veel, 42 procent, van de aankopen buiten de landsgrenzen worden gedaan. Buitenlandse shops leveren doorgaans sneller dan lokale webwinkels. Belfius (het oude Dexia) probeert lokale ondernemers uit te rusten met middelen om dat tij te keren.'], ['De bank sloot op online vlak strategische samenwerkingen met in totaal zeven partijen. Tweehonderdduizend zakelijke klanten zullen actief worden benaderd met een e-commerceaanbod.'], ['Foto: FaceMePLS (cc)']]"
"[['Toekomstige versies van Chrome gaan het gebruik van Flash-animaties beperken, met goedkeuring van Flash-onwikkelaar Adobe. Met name Flash-advertenties kunnen worden geraakt.'], ['De browser geeft nog steeds belangrijke Flash-content weer, maar bepaalt op voorhand wat wel of niet belangrijk is aan een webpagina. Belangrijke elementen als video worden ongemoeid gelaten. Andere content wordt bevroren tenzij de gebruiker actie onderneemt of in de browser heeft aangegeven om alle Flash content af te spelen.'], ['Chrome heeft de reputatie om de batterij van laptops sneller uit te putten dan andere browsers. Met deze beperking hoopt Google de prestaties te verbeteren.'], ['De maatregel heeft zeker consequenties voor Flash-advertenties, die maar blijven ‘doorspelen’ ook als de gebruiker ze niet bekijkt. Google raadt AdWords adverteerders aan om hun bestaande Flash-campagnes om te zetten in HTML5.']]"
"[['Onbekenden hebben toegang gehad tot de klantendatabase van Brabantia, een fabrikant van huishoudelijke artikelen.\n\nIn een e-mail aan zijn klanten vertelt directeur Tijn van Elderen dat er tijdens een routinematige controle is gebleken dat zijn database in de afgelopen 24 uur door onbevoegden is benaderd. '], ['Er zijn persoonlijke gegevens van klanten gestolen. Dat betreft zaken als naam, post- en e-mailadres en bestelgeschiedenis. Hij benadrukt dat niet om financiële informatie gaat. Over de omvang van de diefstal geeft Van Elderen geen informatie. '], ['De wachtwoorden van de online Brabantia-accounts van alle klanten zijn gereset.'], ['Het privacybeleid van het internationaal opererende bedrijf zegt: “Daarnaast heeft Brabantia de nodige veiligheidsmaatregelen ingevoerd om het verlies, het onrechtmatig gebruik of de wijziging van informatie die ontvangen wordt via de Website, te voorkomen.” '], ['Ook een Deloitte-stempel ‘Best Managed Companies 2014’ blijkt geen bescherming tegen datadiefstal.'], ['Foto: Harry Potts (cc)']]"
"[['Wereldwijd besteden we steeds meer tijd aan media. Voornamelijk door de groei van het mobiele internet. Per persoon stijgt de mediaconsumptie naar 492 minuten per dag, volgens schattingen van\xa0 Publicis’ ZenithOptimedia. Als we niet slapen, besteden we de helft van onze kostbare tijd aan mediaconsumptie.'], ['De consumptie is zelfs alweer zeven minuten meer dan in 2014. Gemiddeld zal het mediagebruik – hoe versnipperd ook – met tien procent per jaar stijgen tot in elk geval 2017.'], ['Niet verwonderlijk gaat dit ten koste van de traditionele media. We kijken minder televisie, lezen minder (papieren) kranten en luisteren minder naar radio. Er wordt 375,8 minuten per dag besteed aan traditionele media versus 402,2 minuten in 2010.'], ['Het internet eist nu bijna een kwart van de dagelijks doorgebrachte mediatijd op. Ter vergelijking: vijf jaar terug bedroeg het dagelijkse internetgebruik 59,6 minuten tegen 109,5 minuten vorig jaar.']]"
"[['Voertuigen die geadverteerd staan op Autotrader.nl kunnen voortaan ook worden geplaatst in de mobiele app van Nu.nl.'], ['In de app adverteert een auto- of motorbedrijf regionaal binnen een straal van tien kilometer op basis van zijn eigen vestigingslocatie.'], ['De advertentie verschijnt in de vorm van een interactieve spincube en staat prominent op NU.nl tussen alle verschillende bekende rubrieken. Gebruikers kunnen met de spincube swipen naar een volgend voertuig, klikken voor méér voertuig details of direct contact opnemen via de belknop.'], ['Het gros van de dealers, universele autobedrijven en franchise formules halen hun de meeste omzet uit bestaande klanten uit de regio.']]"
"[['De online boekingsplatform voor de beautybranche Treatwell is overgenomen door zijn internationale branchegenoot Wahanda voor 34 miljoen euro. '], ['Het is voor Wahanda in een half jaar tijd de vierde Europese overname in dit segment. Treatwell, het Engelse Wahanda en de andere overnames in Duitsland, Oostenrijk en Letland vullen elkaar geografisch aan. '], ['De transactie wordt afgerekend in contanten en aandelen, waardoor het management van de Nederlanse startup mede-aandeelhouder is geworden van zijn koper. Wahanda zelf werd vorige maand voor 150 miljoen euro overgenomen door het Japanse Recruit Holding, dat op zijn thuismarkt met succes een vergelijkbaar concept exploiteert.'], ['Directeur Laurens Groenendijk: “Er is veel geld nodig om een marktplaats te bouwen. Afgelopen periode hebben we veel interesse gehad van grote partijen, maar we hebben uiteindelijk gekozen voor mensen die we uit het verleden van Just-Eat al kennen en die qua cultuur het best op ons aansluiten.”'], ['“We hebben in Amsterdam een team van 150 man en kunnen dat nu nog sneller uitbreiden.” De technische teams in Nederland en die daarbuiten worden samengevoegd. “Zo ontstaat een tech powerhouse.”'], ['Treatwell, dat actief is in Nederland, België en Duitsland, is sinds de lancering in 2013 jaarlijks met 425 procent gegroeid. Er zijn 2.500 spa’s en salons bij aangesloten. Door de overname hebben Wahanda en Treatwell samen nu meer dan 15.000 aangesloten locaties in Europa met meer dan 20 miljoen mensen die gebruik maken van de automatische boekingsdienst.']]"
"[['De Consumentenbond start een online petitie om een einde te maken aan duur mobiel internetten in het Europese buitenland.\n\nDe bond verzamelt komende weken stemmen met de actie #zeroroaming , zowel op het web als via Twitter. De consumentenorganisatie steunt hiermee een actie die is begonnen bij de zusterorganisaties in Spanje en Portugal en vrijdadgmiddag ook werd omarmd door de Franse en Griekse consumentenorganisaties.'], ['Het doel is om een voorstel van toenmalig eurocommissaris Neelie Kroes door de Europese Raad van ministers te krijgen. Kroes stelde voor om per eind 2015 mobiel internetten, bellen en sms’en in alle EU-landen even duur te laten zijn als in iemands thuisland. Een pure implementatie van een single digital market die internationaal ondernemen bevordert. '], ['De Europese Commissie en het Parlement steunen Kroes’ voorstel maar de Council, de Europese ministers, kiezen voor de belangen van de telecombedrijven. Daarmee kiezen ze voor bill shocks, het in stand houden van buitenlandbundels en digitale drempels tot zeker 2018. '], ['De ministers praten volgende week weer over deze materie. De consumentenbonden verzamelen zo lang de gesprekken nog lopen steunbetuigingen om druk uit te oefenen op de politici. '], ['Foto: Aazam Yaqoob (cc)']]"
"[['Van de top 250 B2B gerichte bedrijven in Nederland heeft driekwart haar acquisitiedoelstellingen helder en meetbaar. Desondanks weet slechts 26 procent de kosten van een nieuwe klant. Ook weet maar 44 procent wat het genereren van een gekwalificeerde lead kost. Dit blijkt uit het B2B Marktbewerkingsonderzoek 2015, uitgevoerd door Marketing intelligence bedrijf Sizo onder de top 250 B2B bedrijven in Nederland.'], ['Het rendement van traditionele marketing -en verkoopkanalen staat onder druk. Daarom zoeken meer B2B marketeers online naar succes. Zo’n 75 procent doet structureel aan SEO en SEA activiteiten en 86 procent heeft haar website\xa0 ingericht voor lead generatie. Het ontbreekt echter vaak aan de juiste inzichten om gefundeerd keuzes te kunnen maken. Slechts de helft van de onderzochte bedrijven weet het rendement op de marketing –en verkoopkanalen die worden ingezet.'], ['Sizo ziet een toename in het gebruik van tools en applicaties ter ondersteuning van B2B marktbewerking. Deze ontwikkeling is veelal ingegeven door de behoefte aan betere meetbaarheid van marktbewerkingsactiviteiten.'], ['Zo gebruikt momenteel bijna 80 procent van de B2B gerichte bedrijven een e-mailapplicatie en ruim 40 procent beschikt over een marketing automation tool. Dit naast CRM systemen die vrijwel alle onderzochte bedrijven in gebruik hebben. Het beschikken over applicaties ter ondersteuning van marketing en verkoop is nog geen garantie voor succes. Ruim een derde van de bedrijven met een CRM systeem weer hieruit geen betrouwbare rapportages over het succes van marktbewerking te genereren.']]"
"[['Er zijn nog nooit zoveel domeinnamen geregistreerd voor phishingdoeleinden als vorig jaar. Dat stelt de Anti-Phishing Working Group (APWG).'], ['Alleen al in de tweede helft van 2014 ging het om 95.000 domeinen, waarbij het merendeel werd aangevraagd door Chinezen. In andere landen is het gebruikelijk dat domeinnamen of webservers worden gekaapt. Een van de belangrijkste mikpunten was Taobao.com, de marktplaats van Alibaba, maar ook The Industrial and Commercial Bank of China (ICBC), de Bank of China (BOC), en Alipay.'], ['Veelal ging het om minder voor de hand liggende extenties als .tk, .cf, .ga en .ml.']]"
"[['Vodafone en Liberty Global, het moederbedrijf van Ziggo, hebben bevestigd dat ze met elkaar in gesprek zijn. Maar niet over een fusie, wel over ‘uitwisseling van bezittingen’.'], ['Topman John Malone van Liberty Global was de eerste die vorige maand liet doorschemeren dat hij strategische voordelen ziet in de samenwerking, met name voor de activiteiten in Nederland, Duitsland en Groot-Brittannië. Engeland, Ierland, Duitsland en Nederland zijn de landen waar Vodafone veertig procent van zijn omzet realiseert.'], ['De reden dat niet wordt aangestuurd op een fusie is de\nachterdocht die dat kan opwekken bij mededingingsautoriteiten. Vodafone en Liberty Global vullen elkaar goed aan.'], ['In Nederland zou dat betekenen dat Ziggo eigen mobiele diensten kan aanbieden en Vodafone vast internet en televisie. Ziggo maakt nu al gebruik van het netwerk van Vodafone voor mobiele telefonie, maar als MVNO. Een volledige integratie biedt meer voordelen. Zo zou de Ziggo gebruiker bijvoorbeeld in Europa goedkoop mobiel kunnen internetten.'], ['De gesprekken bevinden zich volgens Vodafone overigens nog in een vroeg stadium.'], ['Dekkingsgebied Vodafone in Europa. Rood: Vodafone, Paars: De filialen, Oranje: De partners (bron: Wikipedia).\n'], ['']]"
"[['De Finse beveiliger F-Secure heeft zijn Deense branchegenoot nSense overgenomen. F-Secure richt zich vooral op de bestrijding van malware en nSense moet die technologie bij grotere bedrijven introduceren.'], ['Volgens CEO Christian Fredrikson wordt voortaan een breder pakket aan diensten aangeboden. Zo heeft nSense een veiligheidsscanner genaamd Karhu, die vooral door grote ondernemingen en financiële instituten wordt gebruikt.'], ['Het is niet bekend wat F-Secure voor de overname heeft betaald.'], ['F-Secure maakte gisteren ook bekend dat het zijn beveiligde opslagdienst Younited in oktober gaat sluiten. Deze dienst was bereikbaar via allerlei apps voor iOS, Android en Windows Phone.']]"
"[['Het Franse telecombedrijf Orange lijkt geïnteresseerd in de overname van KPN of zijn Belgische evenknie Proximus (Belgacom). Dat valt af te leiden uit een vraaggesprek met topman Gervais Pellissier met The Financial Times.'], ['Pellissier kijkt naar de markt voor telecombedrijven die grotendeels in een land opereren. Namen noemde hij niet, maar daarvan zijn er in Europa niet veel meer.'], ['Orange heette vroeger France Télécom. Het bedrijf is met 230 miljoen klanten vele malen groter dan KPN of Proximus. De Belgische markt wordt wellicht moeilijk, omdat het bedrijf al een fors belang heeft in Mobistar. KPN daarentegen heeft zich met de verkoop van Base aan kabelaar Telenet op de Nederlandse markt teruggetrokken.']]"
"[['Fashionchick en advertentiebedrijf Zanox lanceren naar eigen zeggen de eerste performance based-campagne op Instagram in Nederland. De fashionsite en het advertentienetwerk maken gebruik van een technologie waarmee afbeeldingen op Instagram shopable worden door er een link achter te plaatsen.'], ['Bestaat een afbeelding uit meerdere producten, dan kunnen er indien wenselijk meerdere links toegevoegd worden. De adverteerder vergoedt Fashionchick op basis van resultaat.'], ['Instagram heeft onlangs zijn app opengesteld voor advertenties. Hierdoor kunnen adverteerders direct adverteren op het sociale platform. De oplossing die Zanox adverteerders biedt, is een alternatief voor direct adverteren binnen Instagram, aldus het bedrijf.'], ['Voor Fashionchick is Instagram een groot en belangrijk onderdeel van de marketingmix. Vooral populair zijn de dagelijkse looks. Deze look stond voorheen alleen ter inspiratie op Instagram, nu kan de kleding direct besteld worden.'], ['Fashionchick.nl verzamelt producten uit meer dan 200 verschillende webshops in de Fashion Finder. De online gemeenschap claimt 1,2 miljoen unieke bezoekers per maand.']]"
"[['De Europese Commissie heeft Google aangeklaagd wegens machtsmisbruik. De zoekmachine gaat door de knieën, zegt sorry en zoekt een weg om de zaak te kunnen schikken.\n\nIn zijn eerste interview sinds de aanklacht van de Commissie in april stelt Matt Brittin zich nederig op. '], ['De Europa-baas van Google gooit zijn charmeoffensief over de boeg van cultuurverschillen. Zijn bedrijf zou te veel hebben geprobeerd de filosofie van de Amerikanen aan Europeanen op te leggen. Bovendien, en dat laat Britt zwaar wegen, heeft hij onvoldoende mensen aanwezig gehad om uit te leggen hoe Google bijdraagt aan de lokale economie. '], ['Inhoudelijk is hij het niet eens met de aanklacht van de Europese Commissie, maar hij is nu meer bereid om te werken aan een schikking. Dat zou het vierde worden. '], ['Al vijf jaar bekijkt de Europese Commissie of Google met zijn hoge marktaandeel en grote marktmacht niet concurrentievervalsend werkt. De politici denken dat ze nu beet hebben bij Google Shopping, dat met voorrang hoog in de zoekresultaten zou worden geplaatst. Daarnaast ligt er nog een vooronderzoek naar Android in de week als wisselgeld bij de onderhandelingen. '], ['Foto: Glyn Lowe (cc)']]"
"[['Bijna driekwart van het marketingbudget van Nederlandse webshops wordt aan online marketing besteed. Meer dan de helft van de webshops geeft echter aan dat er ruimte voor verbetering is op de verschillende online marketinginstrumenten. Dat blijkt uit onderzoek uitgevoerd door InSites Consulting in opdracht van Marktplaats Zakelijk.'], ['Webshops maken vooral gebruik van online marktplaatsen als Marktplaats, Beslist.nl en bol.com (80 procent), sociale media marketing (68 procent), SEO (64 procent), SEA (63 procent) en e-mailmarketing (33 procent).'], ['Gemiddeld 40 procent van de webshops besteedt de marketingactiviteiten uit. Dat percentage is hoger bij bedrijven met meer dan twee medewerkers (62 procent), tegenover 28 procent voor bedrijven met één of twee medewerkers. Vooral activiteiten rond SEO (17 procent), SEA (17 procent) en online marktplaatsen (15 procent) worden uitbesteed.'], ['Ook voor het type activiteiten geldt dat bedrijven met meer medewerkers meer specifieke activiteiten uitbesteden. Daarbij zijn webshops vooral tevreden over de uitbestede activiteiten rond SEA (63 procent), SEO (54 procent) en vervolgens online marktplaatsen (43 procent).'], ['Het onderzoek laat ook zien dat 66 procent van de webshops uit maximaal twee personen bestaat, waarbij 76 procent ook eigenaar is. De verantwoordelijkheid voor de marketingactiviteiten ligt bij 91 procent van de ondervraagde webshops bij één of twee personen. Gemiddeld wordt er tien uur per week aan marketingactiviteiten besteed. Daarbij wordt vooral met collega’s en personen uit het eigen netwerk over marketing en e-commerce gesproken (45 procent). Verder besteden ze tijd aan het raadplegen van websites (43 procent), nieuwsbrieven (36 procent) en marketing en e-commerce bladen (31 procent).'], ['Onvoldoende tijd (49 procent) en kennis (49 procent) zijn de belangrijkste argumenten voor het uitbesteden van marketingactiviteiten. Een argument om juist niet uit te besteden is de tijd die het managen van externe partners kost in relatie tot het matige resultaat dat uitbesteding oplevert (33 procent) en het feit dat er te weinig controle op dit proces is (30 procent). Dit laatste argument speelt vooral bij de webshops met meer dan twee medewerkers.'], ['Alle ondervraagde webshops meten wel het resultaat van hun marketingacties. Vooral de toename van verkopen is uiteraard van belang (71 procent), naast het aantal bezoekers (40 procent) en de groei van het aantal klanten (36 procent).']]"
"[['Honderdduizend klanten van ING praten regelmatig tegen hun mobiel bank-app om het saldo op te vragen of betalingen te verrichten. '], ['De spraakfunctie werd in het najaar van 2014 aan de app toegevoegd en heeft voldoende gebruikers om geen gimmick te worden genoemd. '], ['Gisteren tijdens de Mobile Convention Amsterdam vertelde Jeroen Losekoot van de bank dat ING meer met spraak gaat doen. Deze zomer wordt spraakauthenticatie ingevoerd. De app herkent aan de stem van de klant of het gerechtigd is details van een bepaalde rekening te zien en bewerken. “Dan heb je geen pincode meer nodig.”'], ['De bank was de eerste die op grote schaal contactloos betalen invoerde. Klanten kunnen hun pasje naast een kassaterminal wapperen om kleine betalingen te verrichten. Er worden  maandelijks 3,5 miljoen contactloze transacties gedaan. Dat gaat nu nog via het bankpasje, maar het is logisch dat dat op termijn ook per telefoon kan. '], ['Foto: Peter Boer (c)']]"
"[['Digitaal bureau Mirabeau heeft twee grote Chinese klanten binnengesleept: AS Watson, de grootste private onderneming van China, en China Southern, de grootste vliegmaatschappij van dat land.'], ['Het bureau begeleidt deze klanten vanuit Guangzhou en Hong Kong. Deze week is ook de Chinese website live gegaan, meldt Adformatie.'], ['Volgende week spreken Irene Smit (Vacanceselect) en Cyrille Rentier (Mirabeau) op Emerce eTravel over het platform dat Vacanceselect samen met Mirabeau ontwikkelde. Dat platform stelt consumenten in staat om zónder stress te zoeken, oriënteren, verdiepen en uiteindelijk boeken van de beste vakantie voor hun gezin.']]"
"[['De driedaagse van Emerce zit er weer op. Gisteren werd in de Beurs van Berlage Mobile Convention Amsterdam gehouden, een congres gewijd aan mobiele ontwikkelingen met sprekers van onder meer Shell, Google, KLM en IBM. Peter Boer maakte de foto’s. Zie zijn volledige collectie bij Flickr.'], [''], [''], [''], [''], [''], ['']]"
"[['Het echte vakmanschap zou door deze Bocosini 3D-printer wel eens kunnen verdwijnen. Want die maakt in minuten een mooie vorm van marsepein, karamel en chocolade, waarvoor een echte keukenprins- of prinses wel even wat tijd moet uittrekken.'], ['Wat nog het meest opvalt is de prijs van 549 euro. Heel wat anders dan de duizenden euro’s die voedselprinters normaal moeten kosten.'], ['Bovendien is het Kickstarter-project erg veelzijdig. Want nu zijn het nog alleen marsepein, karamel en chocolade, straks kun je ook koekjes, paté en zelfs chips printen.'], ['\n            ']]"
"[['Proximus (Belgacom) test gedurende een maand het gebruik van gesponsorde apps of mobiele internetdiensten zonder dat daarvoor datakosten in rekening worden gebracht.'], ['Zo’n 50.000 Proximus-klanten met een Android toestel zijn gisteren via sms uitgenodigd om aan de test deel te nemen. Gratis is het gebruik van onder meer Wikipedia, Facebook en Yahoo Weather, de apps van Candy Crush Saga, Waze en NMBS (spoorinformatie).'], ['Het is de bedoeling dat in de toekomst bedrijven gaan betalen voor de datakosten. Bijvoorbeeld voor het bekijken van een video-advertenties. Daartoe werkt Proximus samen met het Amerikaanse LotusFlare, dat hiervoor faciliteiten biedt.']]"
"[['KLM brengt volgende maand een nieuwe mobiele app uit die nauwer aansluit op de beleving van de passagiers dan nu. De app werkt met een hele set API’s, die mogelijk volgend jaar al voor derden beschikbaar worden.'], ['De publicatie van de nieuwe app op 1 juli aanstaande is het resultaat van een project dat anderhalf jaar geleden begon. Toen werd het begin gelegd van de technische basis. De app stoelt zwaar op persoonlijke informatie van de klanten die via API’s worden ontsloten.'], ['“Een groot deel van onze passagiers kennen we eigenlijk niet”, zei Willemijn Rijpma gisteren op de Mobile Convention Amsterdam. “Binnenkort kunnen we de de persoon in de passagier centraal gaan stellen. Als KLM moeten we ons van anderen onderscheiden in service en communicatie.”'], ['De API’s, technische bouwstenen, geven toegang tot informatie over de klant zelf, zijn reis, de luchthaven, winkels en andere zaken die rondom vertrek en aankomst relevant zijn. KLM wil zijn passagiers ontstressen door alle relevante informatie in de app te bundelen.'], ['Wie deze maand nog op reis gaat met de KLM kan hier een aanvraag indienen om hem te testen.'], ['Veel pure technologiebedrijven stellen graag en met enthousiasme hun interne API’s ter beschikking aan externe ontwikkelaars. Zij kunnen daar vervolgens weer andere sites en apps mee bouwen. Die van KLM zijn niet beschikbaar. Rijpma: “Nog niet. En zeker niet in 2015”.'], ['Een van de redenen voor de luchtvaartmaatschappij om zijn app te vernieuwen is de dalende omzet die hij binnenbrengt. Inmiddels is van een daling geen sprake meer, maar van een neutrale situatie. Veel online verkopers melden op het mobiele kanaal juist dubbelcijferige groei, geen stilstand. Die impasse hoopt de commercieel verantwoordelijke voor het mobiele kanaal te keren.'], ['Zoals bol.com eerder deze week ook al opmerkte, ziet KLM dat veel mensen hun boeking per mobiel voorbereiden maar uiteindelijk afronden op de desktop.'], ['Per september aanstaande krijgt KLM zijn eerste nieuwe Boeing 787 afgeleverd. Die bevat standaard WiFi. Reizigers die bijvoorbeeld een aansluiting dreigen te missen krijgen dan, nog tijdens de vlucht, via WiFi een nieuw ticket gepushed naar de app. Dat scheelt hen lastige extra administratieve handelingen.'], [''], [''], [''], ['Foto: Roman Boed (cc)']]"
"[['Facebook heeft een lichte versie van zijn Android app uitgebracht bedoeld voor gebruik in ontwikkelingslanden. '], ['De Facebook Lite-app is maar 1 MB in omvang, en daardoor snel te downloaden en te installeren. Niettemin zijn alle kernfuncties als de tijdlijn, foto’s en notificaties aanwezig.'], ['De app zal voorlopig in een beperkt aantal landen verkrijgbaar zijn, onder meer in Latijns Amerika, Afrika en (Oost?) Europa.'], ['De initiatief lijkt aan te sluiten bij Internet.org, het programma van Facebook om gratis mobiel toegang tot Facebook te bieden in bijvoorbeeld India, Ghana en Kenia. Telecombedrijven brengen dan geen datakosten in rekening. Ongeveer tachtig procent van de Fabebook gebruikers bevinden zich buiten de VS.'], ['Er zijn geen plannen voor een lichte iOS versie.'], ['View Apart / Shutterstock.com'], ['']]"
"[['Terug van weggeweest: boekhandel De Slegte. Met een fysieke winkel in Leiden en zelfs een website.'], ['De handel in tweedehandsboeken en restpartijen verdween in 2013 uit het straatbeeld toen De Slegte door boekenconcern Polare werd overgenomen. Toen Polare failliet ging, zette oud-eigenaar Jan Bernard de Slegte het bedrijf in België voort.'], ['En nu keert het bedrijf terug naar Nederland, zelfs in hetzelfde Leidse pand waar men eerder verbleef. Het bekende concept blijft gehandhaafd: inkoop en verkoop van boeken. De Slegte verkoopt een ruim assortiment ramsj en tweedehands handsboeken.'], ['Mogelijk keert de keten in meer steden terug. Zo is er belangstelling voor een winkel in Amsterdam.'], ['De Amsterdamse boekhandel Scheltema gaat binnen een dag bezorgen binnen de ring van Amsterdam. Klanten hoeven niets extra te betalen.']]"
"[['Cisco heeft Piston Cloud overgenomen, een leverancier van private clouds. Het is de tweede overname in korte tijd, want in het najaar werd ook Metacloud al ingelijfd.'], ['Tegelijkertijd heeft IBM Blue Box opgenomen, die net als Piston Cloud gebruikmaakt van OpenStack. Piston levert onder meer Cloud OS, systeemsoftware gebaseerd op OpenStack.'], ['De OpenStack-markt lijkt daarmee volwassen te worden, want ook Oracle, IBM, HP en EMC investeren in deze opensource technologie. EMC kocht CloudScaling en Oracle nam veertig werknemers van Nebula over.'], ['OpenStack is zes jaar oud en werd aanvankelijk ingezet voor de cloudinfrastructuur van Amazon.']]"
"[['De Kansspelautoriteit en verschillende mediapartijen, waaronder RTL en SBS, hebben donderdag een convenant getekend ter voorkoming van reclame van illegale gokaanbieders.'], ['De Nederlandse wetgeving biedt op dit moment geen regelgeving voor online kansspelen. Wel is het wetsvoorstel ‘Kansspelen op Afstand’ ingediend.'], ['Het uitgangspunt van het convenant is om met partijen binnen de mediabranche actief samen te werken om de Nederlandse consument te behoeden voor de gevaren van deelnemen aan het illegale aanbod van kansspelaanbieders. Bovendien biedt het ruimte om mogelijke fraude en criminaliteit tegen te gaan. Afspraken rondom blokkades van advertentieruimte in printmedia, op radio, tv en internet zijn in het convenant verwerkt.'], ['Partijen die getekend hebben zijn onder meer RTL, SBS, Sanoma, FOX, Vereniging Platform Affiliate Netwerken Nederland (PAN) en Eredivisie Media en Marketing']]"
"[['Een snelle introductie van de Apple Watch in Nederland ziet er helaas nog niet in. Apple Watch zal vanaf vrijdag 26 juni breder verkrijgbaar zijn, maar in Italië, Mexico, Singapore, Zuid-Korea, Spanje, Zwitserland en Taiwan.'], ['Aanvankelijk was de verwachting dat de Apple Watch in juni ook in de Benelux te koop zou zijn, maar Apple Nederland heeft alle hoop de grond ingeboord. In het zojuist verschenen persbericht staat niets over de Benelux.'], ['Wel lijken de moeizame leveringen in landen waar het horloge al verkrijgbaar was wat beter te gaan. Alle bestellingen die in mei zijn gedaan worden binnen twee weken verzonden, met uitzondering van de Apple Watch met 42-mm kast van spacezwart roestvrij staal en spacezwarte schakelarmband, zo laat Apple weten.'], ['Apple Watch-eigenaars kunnen nu in Spanje al meteen een taxi bestellen met MyTaxi, gemakkelijk de juiste gate vinden met de Genève Aéroport-app, een vlucht van Singapore Airlines op de voet volgen, Italië verkennen met AroundMe, contact houden met hun vrienden in Zuid-Korea met KaKaoTalk, de dichtstbijzijnde YouBike-stalling in Taiwan opzoeken en bioscoopkaartjes in Mexico reserveren met Cinepolis.']]"
"[['De geautomatiseerde inkoop van tv-reclame stijgt alleen al in de VS naar zo’n 10 miljard dollar in 2019. Dat stelt een nieuw rapport van Magna Global.'], ['Momenteel gaat het al om 4 procent van alle bestedingen aan tv-reclame in Noord-Amerika, maar de komende jaren verwacht het bureau een groei van 17 procent.'], ['Magna Global onderscheidt onder meer ‘household addressable’, waarbij reclame wordt afgestemd op het kijkgedrag of andere gegevens. Hiervoor is een aparte decoder vereist.'], ['Geautomatiseerde inkoop van tv-reclame profiteert van de algemene groei van ‘programmatic’. Videoreclame vormt daarvan nu al een belangrijk deel.']]"
"[['Google wil zijn nieuwe futuristische hoofdkwartier in Mountain View deels laten bouwen door zogenoemde crabots. Dat zijn een soort kruisingen tussen kranen en robots. '], ['Google heeft zijn plannen voor het hoofdkwartier ingediend bij het stadsbestuur van Mountain View. Hoewel het niet alle plannen kan realiseren, omdat een deel van het terrein dat men op het oog had wordt toegewezen aan buurman LinkedIn, kan er in Charleston East (halverwege tussen San Jose en San Francisco in Silicon Valley) nog steeds een gigantisch kantoorgebouw verrijzen met tamelijk megalomane trekjes.'], ['Dat reusachtige kantoor wordt bovendien ‘hackbaar’ en daar zijn de crabots voor nodig. Het interieur kan telkens anders worden ingericht.'], ['Het nieuwe hoofdkantoor moet uiteindelijk werk bieden aan 20.000 mensen. De bouw ervan zal enkele jaren in beslag nemen.'], ['']]"
"[['Zoekmachine voor kinderen WizeNoze krijgt 1,75 miljoen euro (van het Ministerie van Economische Zaken en twee informele investeerders) om het internet ‘toegankelijker te maken’. '], ['Meer dan 78 procent van de Nederlandse kinderen tussen de twee en zes jaar en bijna alle kinderen die ouder zijn dan acht gebruiken internet. 80 procent van hen gebruikt Google om informatie op te zoeken.'], ['WizeNoze ontwikkelt een zoekmachine die kinderen helpt bij het vinden van relevante en leeftijdsspecifieke content. De zoekmachine van WizeNoze helpt kinderen hun zoekvragen te formuleren en geeft ze leeftijdsspecifieke en betrouwbare resultaten.'], ['De Content Editor helpt organisaties zoals mediabureau’s, sportverenigingen, musea, ziekenhuizen en anderen met het schrijven van relevante content voor kinderen. Steve Jobs School en Kurio (producent van tablets voor kinderen) integreert de zoekmachine binnenkort in hun tablets. Samsung is onderwijs partner.'], ['WizeNoze werd in september 2013 opgericht door Diane Janknegt en Theo Huibers. Janknegt is voormalig Microsoft-directielid en moeder van drie. Huibers is voorzitter van de Raad van Advies van WizeNoze.Hij is hoogleraar aan de Universiteit van Twente.']]"
"[['SoundHound, een concurrent van Shazam, heeft een eigen spraakhulpje op de markt gebracht dat moet concurreren met Google Now, Siri en Microsofts Cortana.'], ['Volgens oprichter Keyvan Mohajer werkt zijn oplossing sneller dankzij algoritmen die werden ontwikkeld voor de SoundHound-app. Het bedrijf stelt ook een API ter beschikking, zodat derden de technologie kunnen gebruiken in hun eigen apps.'], ['Het is de vraag of SoundHound nog een verschil kan maken op deze overvolle markt. Microsoft ontwikkelt Cortana ook voor Android.'], ['De app voor Android is alleen beschikbaar voor enkele testers, een iOS-versie komt later.'], ['\n            ']]"
"[['De Nederlandse startup Fanly, die ondernemers een laagdrempelig loyaliteitsprogramma biedt waarmee ze hyperlokaal consumenten kunnen prikkelen en belonen, heeft het afgelopen half jaar 500.000 euro aan startkapitaal opgehaald.'], ['Inmiddels zijn 200 locaties in Amsterdam en Rotterdam aangesloten. Dat moeten er dit jaar nog duizend worden. Eerstvolgende steden die aangesloten worden zijn Haarlem, Utrecht en Den Bosch.'], ['Fanly is een loyaliteitsplatform voor ondernemers en een app voor consumenten. Elke winkel krijgt een eigen loyaliteitsprogramma. Met dat digitale spaarprogramma kunnen ondernemers de relatie met klanten starten en versterken. Consumenten sparen op hun beurt voor korting en voordeel bij hun favoriete lokale winkels, horeca ondernemingen, sportscholen en bijvoorbeeld een beautycenter.'], ['De klant meldt zich aan via de Fanly App. Vervolgens wordt hij via de Beacon-technologie bij elk bezoek automatisch herkend en beloond voor loyaal winkelgedrag. Ook als een winkel of voucher wordt gedeeld met vrienden, krijgt de spaarder hiervoor punten die vervolgens in te wisselen zijn voor verschillende beloningen die de winkelier aanbiedt.'], ['Fanly is een jaar geleden gestart en gegroeid naar 13 medewerkers.'], ['']]"
"[['Jan-Willem Roest wordt de nieuwe country manager van PayPal Benelux. Roest startte ruim vijf jaar geleden als relationship manager bij PayPal na bij Lenovo en IBM gewerkt te hebben.'], ['Hij groeide door als hoofd Relationship Management voor de Benelux en introduceerde QR shoppen in Amsterdam.'], ['Het bedrijf staat op het punt zich te splitsen van moederbedrijf eBay en het is tevens bezig met een beursgang.'], ['Ook is PayPal deze week verhuisd naar de Zuidas, de Barbara Strozzilaan in Amsterdam.'], ['Roest rapporteert aan Luca Cassina, General Manager Western Europe bij PayPal.']]"
"[['Op dinsdag 1 september 2015 begint op Domeinmatch.nl de grootsteveiling voor travel domeinnamen ooit gehouden. Tijdens deze veiling worden domeinnamen als Ibiza.nl, portugal.nl, kreta.nl, schotland.nl, kos.nl, rusland.nl, tenerife.nl, antalya.nl verhandeld. Net als honderden andere domeinnamen die met vakanties, reizen, vliegtickets, hotels, weekendjes weg, campings en vakantiehuizen te maken hebben.'], ['Alle domeinnamen in de veilinglijst worden los geveild. Potentiële kopers hebben de mogelijkheid om zeven dagen lang biedingen uit te brengen op de domeinnamen, waarbij de hoogste bieder de veiling wint, mits de minimum verkoopprijs is bereikt.'], ['De waarde van de te veilen domeinnamen variëren van honderd euro tot aan vele duizenden euro’s per stuk. Een van de kostbaarste domeinnamen in de veiling is Kreta.nl, die een schattingsprijs heeft van tussen de 50.000 en 100.000 euro.']]"
"[['Zeventig procent van de wereldbevolking heeft in 2020 een smartphone. Alleen al in Europa verdubbelt het aantal mobiele abonnementen binnen 5 jaar. Dat zegt Ericsson in een marktverkenning.'], ['In 2020 zal 90 procent van de wereld zal gedekt zijn door mobiele breedbandnetwerken. Smartphone-abonnementen zullen wereldwijd meer dan verdubbelen, tot 6,1 miljard in 2020. Bijna 80 procent van deze nieuwe abonnementen komt uit de Azië, het Midden-Oosten en Afrika.'], ['In 2020 komt 80 procent van al het mobiele dataverkeer van smartphones. Noord-Amerika en Europa blijven de meeste data per smartphone verbruiken. Het gemiddelde dataverbruik per smartphone in Noord-Amerika zal toenemen van 2,4GB nu, naar 14GB in 2020. De verwachting is dat dit verbruik op beide continenten zal verzesvoudigen tegen 2020.'], ['Videoverkeer groeit tot 2020 met 55 procent per jaar, grotendeels door streaming diensten als Netflix.'], ['Een aanzienlijk deel van het verkeer wordt overigens gegenereerd door een beperkt aantal abonnees. Deze heavy users vertegenwoordigen 10 procent van het totaal aantal abonnees en genereren 55 procent van het totale dataverkeer. Video is dominant onder zware gebruikers die circa één uur video per dag kijken, dat is 20 keer meer dan de gemiddelde gebruiker.']]"
"[['Yahoo gaat samenwerken met diverse partners om de zichtbaarheid van online advertenties te verhogen en fraude tegen te gaan. '], ['Partners als comScore, DoubleVerify, Integral Ad Science en Moat zullen onafhankelijk de advertentie zichtbaarheid en fraude valideren, waarbij men de regels van het Interactive Advertising Bureau (IAB) het het Media Rating Council (MRC) volgt.'], ['De verificatie gaat gelden voor display en video advertenties op de sites van Yahoo zelf of op andere sites in Noord Amerika waarvoor Yahoo advertenties levert.'], ['Adverteerders kampen met overlast van bots. De verliezen aan frauduleus verkeer bedragen naar schatting 6,3 miljard op jaarbasis.']]"
"[['Gisteren de tweede dag van de Emerce-marathon in de Beurs van Berlage, Digital Marketing Live. Peter Boer maakte de foto’s. Vandaag het slot met Mobile Convention Amsterdam. Meer foto’s? Zie Flickr.'], [''], [''], [''], [''], [''], ['']]"
"[['Amazon brengt geen bezorgkosten meer in rekening voor artikelen lichter dan 200 gram en die minder dan 10 dollar kosten. Tot nu toe rekende Amazon extra kosten voor bestellingen van minder dan 35 dollar.'], ['De maatregelen zijn onderdeel van een nieuw programma Fulfillment by Amazon Small and Light, waarvan ook onafhankelijke verkopers gebruik kunnen maken. De spullen worden in Noord Amerika geleverd vanuit een nieuw dc in Florence, Kentucky. Amazon heeft het programma de afgelopen dertien weken getest.'], ['Het enige nadeel is dat Amazon niet snel bezorgt. Gemiddeld moeten bestellers vier tot acht werkdagen geduld hebben.']]"
"[['SanDisk claimt dat de USB 3.0 de kleinste stick ter wereld is. Niettemin past op de Ultra Fit 128 GB aan data, ongeveer de capaciteit van de harde schijf van een instap MacBook.'], ['Dat komt neer op zo’n 16 uur aan hoge kwaliteit-video en de leessnelheden mogen er met 130 Mbps ook zeker zijn.'], ['De stick is met zijn 19x16x9 mm kleiner dan een munt. Jammer genoeg betaal je er wel een reusachtige prijs voor: 119 dollar. Dan is het extra zuur als je die verliest.'], ['SanDisk heeft ook nog de SanDisk Ultra USB 3.0 Flash Drive aangekondigd. Met een lagere overdrachtssnelheid van maximaal 100 MB/s, maar met 256 GB aan opslagcapaciteit. De prijs is ook hoger: 200 dollar.'], ['']]"
"[['Een paar jaar geleden lieten Europese consumenten zich terughoudend uit over mobiel betalen. Nu zegt bijna de helft geïnteresseerd te zijn in de mogelijkheden om met zijn mobiele telefoon te betalen.\n\nMobiel betalen wordt in het onderzoek van VISA Europe wel breed gedefinieerd, want naast aankopen van apps en shoppen op m-commercesites valt daar ook contactloos betalen onder. Zoals we nu met een bankpasje bij de kassa wapperen, doen we dat over een paar jaar vaker met de telefoon.'], ['Europeanen gaven in 2012 gemiddeld twaalf euro uit via hun mobiel, stelt het rapport. In 2020 zal dat 35 euro zijn. Die cijfers zijn zo hard als de gehanteerde onderzoeksvariabelen en kunnen er in een ander rapport weer anders uitzien. '], ['De mobiele baas van VISA in Europa, Jeremy Nicholds, benoemt de onderliggende trend die op alle markten zichtbaar is. “De groei in mobiel betalen kan nog groter uitpakken als je kijkt naar contactloos betalen. Dat groeide afgelopen twaalf maanden met een factor drie. Contactloos en verbeteringen op het gebied van e-commerce hebben de weg geplaveid voor de volgende generatie mobiele betaaltechnologieën. Ik denk dat mobiel betalen in de komende maanden al mainstream wordt.”'], ['Foto: Miki Yoshihito (cc)']]"
"[['Barbara Wolfensberger vertrekt als managing director bij reclamebureau FHV BBDO. Hoofd strategie en innovatie Peggy Wijtzes neemt haar plaats in.'], ['Wolfensberger blijf de komende periode bij FHV om Wijtzes en klanten te adviseren. Ook blijft ze actief als voorzitter van het Topteam Creatieve Industrie en vice-voorzitter van de Dutch Creative Council.'], ['CEO John Walshe, CEO BBDO Europe, vindt Peggy Wijtzes de ideale kandidaat. ‘Ze begrijpt digitaal’.'], ['FHV BBDO kampt met nogal wat verloop. Creative director Mark Muller verhuisde naar Achtung! en de creatieve directie (Emilio de Haan en Rogier de Bruin) vertrok eveneens.'], ['Barbera Wolfensberger kwam FHV BBDO in 2009 versterken. Daarvoor had ze bij HEMA gewerkt.']]"
"[['Lufthansa gaat als eerste luchtvaartmaatschappij in Europa flinke kosten in rekening brengen voor het boeken van vluchten bij vergelijkingsites als Expedia, Opodo en anderen. Reizigers moeten zelfs 15 euro per boeking bijbetalen. Op deze manier hoopt Lufthansa klanten naar zijn eigen website te lokken, waar die kosten uiteraard niet in rekening worden gebracht.'], ['Lufthansa betaalt naar eigen zeggen jaarlijks miljoenen euro’s aan commissies aan vergelijkingssites en daar wil men van af. Vergelijken via deze sites kan nog altijd, maar boeken is goedkoper bij Lufthansa zelf. ‘We zijn niet tegen transparantie’, zegt een woordvoerder. De maatregel geldt voor alle onderdelen van Lufthansa: naast Austrian Airlines en Brussels Airlines ook Swiss.'], ['Het Duitse luchtvaartbedrijf hoopt op deze manier ook meer maatwerk aan klanten te kunnen leveren, maar sceptici zien een verband met de slechte resultaten van het bedrijf. De nettowinst is vorig jaar fors gedaald.'], ['Sites als Opodo hebben naar verluidt direct actie ondernomen. Zij laten advocaten kijken of de extra kosten in overeenstemming zijn met de Europese antimededingingswetgeving.'], ['Het is niet de eerste keer dat luchtvaartmaatschappijen en vergelijkingssites het oneens zijn over kosten: American Airlines weigerde vorig jaar korte tijd samen te werken met Orbitz en Delta Air Lines heeft zich teruggetrokken uit het aanbod van onder meer TripAdvisor, Fly.com en Hipmunk.']]"
"[['Het wordt nog moeilijker om op de dag van iemands verjaardag geen verrassing te laten bezorgen. Kaartensite Greetz.nl begint met same day-deliveries.\n\nBezorgen op zondagen doet Greetz al. Bijvoorbeeld op een Valentijnsdag of moederdag. Aan de bezorgopties wordt een extra dimensie toegevoegd: bezorgingen op dezelfde dag.'], ['Bestellingen van kaarten, ballons, dozen chocolade of bloemen die voor twee uur ‘s middags worden geplaatst, kunnen dezelfde dag nog worden afgeleverd. De logistiek partner is Dynalogic.'], ['Directeur Niek Veendrick: “Dat had bij ons wel wat meer voeten in de aarde dan bij reguliere webshops, omdat je bij Greetz een groot deel van het assortiment kunt personaliseren met een foto of naam. En je kunt overal een wenskaart aan toevoegen, die we ‘on demand’ drukken. “'], ['“We maken het al langer mogelijk om op speciale zondagen, zoals Moederdag en Vaderdag, je verassing te laten bezorgen.” Veendrick zegt over het bezorgtarief op deze speciale dagen dat het een premieprijs is van acht euro. “De bezorgkosten van acht euro per kaart weerhielden duizenden mensen er niet van om op Moederdag een kaartje te laten bezorgen.” Leveringen op zondag worden vanaf vandaag ook standaard aangeboden voor kaarten in combinatie met een cadeau.'], ['De ondernemer nam eerder deze week tijdens E-commerce Live deel aan een paneldiscussie over omnichannel retailing. Zijn positie voor Greetz met betrekking tot fysieke verkooppunten is duidelijk. “We openen geen eigen winkels”, ondanks het feit dat ze – zoals Flinders laat zien – conversieverhogend werken. “Pop up-stores kan, winkels niet.”'], ['Foto: Brian Glanz (cc)']]"
"[['Netflix gaat geen reclame tonen, ook niet rond de eigen programmering. Dat heeft topman Reed Hastings via Facebook laten weten. ‘Er komt geen reclame. Punt’.'], ['De afgelopen dagen doken er verhalen op dat Netflix zou experimenteren met reclame. Maar volgens Hastings is er sprake van een misverstand omdat Netflix alleen zogenoemde stationcalls heeft uitgezonden, oftewel reclame voor eigen uitzendingen.'], ['Wall Street analisten vragen zich wel af hoe Netflix denkt de investeringen in eigen programmering terug te verdienen. Het Amerikaanse bedrijf heeft daarvoor 5 miljard dollar uitgetrokken, meer dan concurrenten als HBO, Showtime en Amazon samen.']]"
"[['De Europese Raad ziet niets in een voorstel van het Europees Parlement om de kosten voor mobiel bellen en internetten in Europa te verlagen. Mobiel internetten wordt eind dit jaar dan ook niet even duur als op iemands thuismarkt. '], ['Dat lijkt de definitieve uitkomst van de onderhandelingen tussen de Europese ministers, de Commissie en de volksvertegenwoordigers onder sturing van EU-voorzitter Letland. Eind deze maand gaat het voorzitterschap over naar Luxemburg, dat het onderwerp dan weer op de agenda kan zetten.'], ['De Europese Commissie en het Parlement willen dat iemand over in de EU tegen hetzelfde tarief als op zijn thuismarkt moeten kunnen bellen, sms’en en internetten. Dat zou de economie een aanzienlijke impuls kunnen geven. De ministers echter houden dat tegen uit economische belangen van vooral de zuidelijke lidstaten. Zij verdienen veel geld aan de buitenlandse gastgebruikers van de mobiele netwerken in hun landen. '], ['Foto: Vinoth Chandar (cc)']]"
"[['Talentsbook, een online sollicitatietool waarmee werkzoekenden en werkgevers elkaar met één muisklik kunnen vinden, is ING Starter van de maand juni geworden.'], ['In de app en op de site kunnen studenten en jonge professionals een profiel aanmaken en bedrijven vacatures plaatsen. De jonge professionals kunnen deze vacatures liken en organisaties kunnen met een like interesse tonen in de werkzoekenden. Bij een match worden contactgegevens uitgewisseld.'], ['Na zijn studie fiscale economie ging medeoprichter Najim El Bouchtaoui aan de slag bij Deloitte, maar na vier jaar kwam hij overspannen thuis te zitten. Hij bleek moeilijk aan werk te kunnen komen en overwoog dat een efficiëntere sollicitatievorm een voordeel voor velen zou zijn.'], ['Het probleem bij net-afgestudeerden is vaak het ontbreken van een goed netwerk. Bij LinkedIn is dat van groot belang, maar bij Talentsbook is dat niet nodig.'], ['Een verdienmodel is er nog niet, maar een betaalde versie voor bedrijven zou een mogelijkheid kunnen zijn.'], ['\n            ']]"
"[['Facebook opent een lab voor kunstmatige intelligentie in Parijs. Het Facebook Artificial Intelligence Research (FAIR) had al vestigingen in New York en Californië.'], ['Het lab heeft een aantal belangrijke onderzoekers uit het veld weten aan te trekken: naast Yann LeCun zijn dat bijvoorbeeld\xa0 Andrew Ng en Geoff Hinton. Onderzoeksgebieden zijn spraak, tekst en beelden.'], ['Ook Pinterest en Snapchat hebben recentelijk geld in dit soort onderzoek gestopt, mogelijk met het oog op de automatische herkenning van foto’s.']]"
"[['Vanaf vandaag kunnen klanten van ABN AMRO iDEAL-betalingen verrichten met de Mobiel Bankieren-app. ABN AMRO heeft haar iOS- en Android-apps voorzien van die optie.'], ['Wanneer de iDEAL-betaling vanaf een smartphone of tablet wordt opgestart, krijgt de klant de keuze in beeld om via de app te betalen.'], ['Afhankelijk van de begunstigde en het daglimiet kan deze betaling met de vijfcijferige code of e.dentifier ondertekend worden.']]"
"[['Monsterboard lanceert ook voor de Nederlandse markt de Monster Social Job Ads. Via Twitter worden vacatures zowel aan actieve als passieve werkzoekenden getoond. Gerichte targeting zorgt ervoor dat de vacature alleen getoond wordt aan relevante kandidaten.'], ['Volgens Monsterboard zorgt de nieuwe dienst voor\xa0 een groter bereik van de vacatures onder latent werkzoekenden. Deze groep is normaliter lastig te bereiken. Eerdere ervaringen met deze dienst in Engeland zijn veelbelovend.'], ['De technologie vergaart carrière- en werkgerelateerde data uit meer dan honderd verschillende online bronnen, inclusief de cv-database van Monsterboard en TalentBin by Monster.'], ['De Social Job Ad bevat onder andere bedrijfsnaam, functietitel en -omschrijving, vaardigheden en salarisindicatie. Via de ‘apply button’ kunnen mensen direct reageren. De advertenties zijn tevens geschikt voor de mobiele Twitterapplicatie.']]"
"[['‘Zorg dat je niet wordt geUberd’, waarschuwt de CEO van\xa0 verzekeraar Aegon zijn medewerkers regelmatig. “Je ziet in ons bedrijf duidelijk een wil om te transformeren, wat het een ideale werkomgeving maakt,” vertelde digitaal marketeer Humphrey Fredriksz van Aegon op Digital Marketing Live! in Amsterdam.'], ['Ondanks het aanbod van vrij traditionele producten, probeert Aegon voortdurend te innoveren. Met digitale sublabels als Kroodle, Knab en eyeOpen, maar ook met een doordacht app- en sociaal mediabeleid.'], ['Net als bij de drie grote banken ziet Aegon dat klanten graag de app gebruiken. Fredriksz: “We willen een digitaal klantbedrijf worden, en daarin spelen apps een belangrijke rol. Klanten blijven niet lang meer hangen op de reguliere website, de klantrelatie speelt zich vooral mobiel af. We willen ze helpen met het maken van eigen keuzes.”'], ['Een groot deel van de communicatie speelt zich ook af via sociale media. Age Huitema, sinds 2013 werkzaam voor Aegon in het Aegon Young Professional Program als Social Media Marketeer, probeert met dit kanaal niet alleen klanten met bijvoorbeeld waterschade zo goed mogelijk te helpen, maar ook de vinger aan de pols te houden. De uitdaging is om consumenten op speelse wijze attent te maken op nieuwe producten. “We zagen de laatste tijd een duidelijk interesse op sociale media voor drones. Dus hebben we met de Nederlandse dronesvereniging uitgezocht wat de verzekeringsaspecten daarvan zijn. Wie is aansprakelijk als een drone op je hoofd valt. Het blogartikel daarover is enorm goed gedeeld.”'], ['De Net Promoter Score ligt als gevolg van deze inspanningen hoog voor de verzekeringsbranche, verzekert Fredriksz. “Het is en blijft een uitdaging omdat veel afdelingen de digitale slag nog niet hebben gemaakt. Als je niet uitkijkt komen ze weer met folders aanzetten, terwijl wij elke keer zeggen: Hoe zou een bedrijf als Apple dit hebben aangepakt?”'], ['Foto: Peter Boer']]"
"[['Online warenhuis is de volgende in de rij van grote webwinkels die ook op zondag gaat bezorgen.\n\nDe propositie is dat alle orders die voor middernacht worden geplaatst de volgende dag in huis zijn. Op de zondag is dat tussen twaalf uur ’s middags en acht uur in de avond. De koper krijgt een sms’je met daarin de marge het tijdvak van twee uren waarbinnen de bezorger komt. '], ['Zowel oriëntatie als het doen van aankopen kent flinke pieken in het weekend. '], ['“Pakketbezorging op zondag is een service-uitbreiding op de avondbezorging die fonQ.nl vorig jaar al doorvoerde. Wij merken dat de consument behoefte heeft om bestellingen buiten kantooruren te ontvangen. Door deze toegenomen behoefte en het reeds behaalde succes met avondbezorging hebben wij besloten nu ook de mogelijkheid te bieden om op zondag je bestelling te ontvangen”, aldus directeur Patrick Kerssemakers.'], ['Foto: Georgie Pauwels (cc)']]"
"[['SAP blijft de absolute leider in de wereldwijde markt voor inkoop- en supply chain-software. Deze markt was in 2014 goed voor 10 miljard dollar, een stijging van 10 procent.'], ['Ook in andere opzichten zijn er weinig verschuivingen in de marktcijfers van Gartner. Oracle staat op de tweede plaats, gevolgd door JDA, Manhattan Associates en Epicor.'], ['Kleinere leveranciers lieten een groei zien van gemiddeld 9,6 procent. Velen weten met niche-oplossingen toch een markt aan te boren.'], ['Gartner concludeert dat de vele acquisities van leveranciers als SAP en JDA omzettechnisch goed hebben uitgepakt.']]"
"[['Vanaf vandaag kan gestemd worden op twintig genomineerden voor de LOEY Starters Award. Die prijs beloont beginnende veelbelovende ondernemers in de online industrie. De stembus sluit over een week.\n\nZojuist maakte het LOEY Expertpanel zijn nominaties bekend voor de starterprijs, een aanmoedigingsprijs die naast de ‘grote’ LOEY Award zal worden uitgereikt.'], ['In de afgelopen maand kon het Nederlandse publiek kandidaten voor de Starters Award voordragen via de website van de LOEY Awards. Uit meer dan zestig inzendingen heeft het Expertpanel onder leiding van Olivier van Duijn, Beneluxbaas eBay, een shortlist samengesteld.'], ['Stemmen voor de LOEY Starters Award doe je hier.'], ['De genomineerden zijn:'], ['Op basis van de publieksstemmen blijven er acht kandidaten over, die zullen pitchen voor het Expertpanel op 1 juli. Daarna blijven drie finalisten over.'], ['Vorig jaar werden eenmalig vijf startende online ondernemers beloond met de award. Winnaars toen waren Marten Blankesteijn (Blendle), Lars van Wieren (Starred), Fabian Dudek (Nestpick), Zoran Kovacevic (Studygrasp) en Martine Rooth (Fysiovoorjou.nl).'], ['Begin september, op de prijzenavond zelf, moeten de drie opnieuw pitchen. Later die avond wordt de uiteindelijke winnaar bekendgemaakt, samen met de winnaar van de grote LOEY Award, de prijs voor de beste online ondernemer in Nederland volgens een vakjury.'], ['*) Stemmen voor de LOEY Starters Award doe je hier.']]"
"[['Het Gentse hostingbedrijf Combell neemt branchegenoot PriorWeb over voor een niet nader genoemd bedrag. Het Antwerpse PriorWeb heeft 8000 klanten en beheert 20.000 domeinnamen.'], ['De naam PriorWeb komt te vervallen. CEO Tom De Jongh houdt het voor gezien, maar vrijwel alle werknemers verhuizen naar Combell.'], ['Combell is onderdeel van Intelligent, de Gentse IT-groep met ruim 100 medewerkers en een geconsolideerde omzet van 20,45 miljoen euro in 2014.']]"
"[['“We zijn geen lanceringspartner van Apple, maar toen Apple touch ID lanceerde zijn we de volgende dag wel langgeweest voor een demo”. Dat vertelde Jeroen Losekoot, verantwoordelijk voor de marketing van internet- en mobiel bankieren bij ING Bank vanochtend op Marketing Digital Live in Amsterdam.'], ['ING is volgens Losekoot ‘te klein’ voor Apple, vandaar innovaties als Apple Watch en Apple Pay niet meteen kunnen worden geadopteerd. “We proberen er zo snel mogelijk bij te zijn.” De nieuwe betaalapp van ING Bank draait voorlopig dan ook alleen op Android, aldus Losekoot.'], ['Losekoot zegt verrast te zijn over de resultaten die met digitale media zoals apps worden geboekt. “Van incidentele klantcontacten zijn we nu beland in het tijdperk van vele contactmomenten op een dag. Klanten controleren voortdurend hun saldo, maar geven ook feedback op onze apps. We hebben al 150.000 suggesties voor verbeteringen of nieuwe functies.”'], ['ING is daarin wel terughoudend, zegt Losekoot. “We willen de ultieme ervaring kunnen bieden, liefst niet via al te veel apps. We hebben er nu drie. Dat vinden we nu even het maximum.”'], ['De bank kijkt maar een jaar vooruit omdat de ontwikkelingen snel gaan. “We hebben een speciaal team dat naar innovaties kijkt. Innovaties die wij zelf kunnen ontwikkelen of die anderen voor ons kunnen leveren.”']]"
"[['Drie jonge ondernemers uit Utrecht hebben een nieuwe startup Watermelon opgericht, die klantenservice via WhatsApp voor andere bedrijven wil verzorgen. Dat kan op twee manieren: zelf achter de knoppen zitten, of alles uitbesteden.\n'], ['De 20-jarige Alexander Wijninga constateerde dat bedrijven het vaak nog te ingewikkeld vinden om hun klanten via WhatsApp te woord te staan. Samen met Daan Gönning (20) en Charl Haas (21) besloot hij daarom om eigen software te ontwikkelen, waarmee WhatsApp ook op de computer en tablet gebruikt kan worden. Daarnaast verzamelt het programma statistieken van WhatsApp-chats.'], ['De cloudoplossing is op dit moment al geïntegreerd met Exact Online, maar daar komen Salesforce en Soho CRM bij, zegt Wijninga tegen Emerce. “Het klopt dat je links en rechts al integraties ziet met andere systemen, maar je kunt bij ons ook alles uitbesteden. Dan gaan wij namens je bedrijf de klantenondersteuning verzorgen.”'], ['Diverse banken en speciaalzaken zouden geïnteresseerd zijn. De eerste klanten wil Wijninga nog niet met naam en toenaam noemen. Zijn bedrijf wil uitbreiden in heel Europa, en kijkt ook al naar de Verenigde Staten.']]"
"[['Met 1300 bezoekers is de eerste editie van E-Commerce Live! gisteren in de Beurs van Berlage zonder meer geslaagd te noemen. En vandaag gaan we verder met Digital Marketing Live, een dag gewijd aan online marketing. Meer foto’s? Kijk op Flickr.'], [''], [''], [''], ['\n']]"
"[['De bureaus InMobi en Rubicon Project versterken hun samenwerking op het gebied van de geautomatiseerde inkoop van native advertising. '], ['De InMobi Exchange is nu gekoppeld aan tien belangrijke demand-side platforms (DSPs) op dit gebied die zich houden aan standaarden van branchevereniging IAB (OpenRTB 2.3). Het gaat om namen als Adelphic, Bidtellect, Bidswift, Bidstalk, Digilant en Stackadapt.'], ['InMobi Exchange had de nadruk al gelegd op native advertising, maar er is vooral veel vooruitgang geboekt in het eerste kwartaal van 2015. Inmiddels is ook video toegevoegd.']]"
"[['Instagram gaat zijn app openstellen voor alle adverteerders, en niet alleen voor een select aantal, zoals tot nu toe steeds het geval was. Ook kleinere adverteerders zijn welkom. \xa0'], ['Daarnaast krijgen adverteerders voortaan de mogelijkheid om hun campagnes meer af te stemmen op postcodegebied of aan de hand van andere gegevens, zoals moederbedrijf Facebook al langer doet. Instagram bood maar beperkte mogelijkheden voor gericht adverteren.'], ['Adverteerders kunnen daarnaast in hun uitingen knoppen aanbrengen met teksten als ‘installeer nu’, ‘leer meer’ en ‘shop nu’. De koppeling met een landingspagina met meer informatie of koopgegevens was tot nu toe lastig.'], ['Ook kunnen campagnes van Facebook en Instagram meer op elkaar worden afgestemd. En adverteerders kunnen straks via bekende adtech partners en bureaus geautomatiseerd inkopen. Omnicoms Resolution Media, Starcom MediaVest Groups MediaVest, Salesforce, Nanigans, SocialCode, Kenshoo, Brand Networks en Unified zijn enkele van die partners voor de Noord-Amerikaanse markt.'], ['Instagram is steeds voorzichtig geweest met advertenties, ondanks een enorm bereik van 200 miljoen dagelijkse gebruikers. Dat lijkt nu dus te veranderen, maar niet zonder risico, omdat makkelijk irritatie bij gebruikers kan ontstaan. Veel gebruikers geven aan naar Instagram te zijn overgestapt omdat Facebook te commercieel werd.'], ['En er is nog een gok. Het merendeel van de kleinere adverteerders zijn zogenoemde direct-respons adverteerders. Die besteden weliswaar meer dan typische merkadverteerders, maar verlangen wel rendement. Het zijn adverteerders die kliks belangrijker vinden dan oogballen. Links die nu onder de foto’s verschijnen moeten daarvoor gaan zorgen en het is de vraag of dat gaat lukken. De nadruk zal moeten liggen op visuele in plaats van tekstuele presentaties.'], ['Instagram heeft zijn netwerk overigens nog niet opengesteld voor alle internationale adverteerders. In slechts een beperkt aantal landen kunnen advertenties worden ingekocht.'], ['']]"
"[['Het aftreden van president Sepp Blatter van de FIFA was goed voor 17.000 tweets per minuut, met wereldwijd een totaal aantal tweets van 1,1 miljoen op dinsdag. Dat meldt OBI4wan, de social media monitoring en webcare tool van Nederlandse bodem.'], ['De gebeurtenissen rondom de FIFA kregen wereldwijde aandacht, toen tien FIFA-officials in verband werden gebracht met onderzoek naar mogelijke corruptieschandalen. Twitteraars lieten zich massaal horen en zien via hashtags als #fifagate en #fifacorruption.'], ['Na de aankondiging van het aftreden van Blatter werd de hashtag #blatterout nieuw leven ingeblazen. Deze hashtag bleek een aantal dagen ervoor nog onrechtmatig te zijn door de herverkiezing van Blatter als president.'], [''], ['Tweets over de FIFA met GPS coördinaten werden voornamelijk geplaatst in Europa, Indonesië en delen van Midden- en Zuid-Amerika. Alhoewel veel tweets geen GPS coördinaten bevatten, wordt duidelijk dat de ontwikkelingen bij de FIFA wereldwijd worden gevolgd en besproken. Ruim 55.000 tweets waren in het Nederlands.'], ['Gary Lineker, oud-voetballer en fervent tegenstander van Blatter, uitte zijn blijdschap met een sarcastische tweet over de integriteit van de FIFA. Deze tweet werd vervolgens ruim 7.600 keer geretweet en bijna 8.000 keer als favoriet gekenmerkt.'], ['']]"
"[['MediaMonks Games heeft een eerste game ontwikkeld voor Google Chromecast. Het Nederlandse bedrijf heeft ook bijgedragen aan de ontwikkeling van de Chromecast Software Development Kit.'], ['The Tricky Titans game maakt vooral gebruik van multiscreen gaming. Er kunnen vijf spelers meedoen, terwijl de game content wordt gestreamed naar de televisie.'], ['Om de ontwikkeling van games voor Android TV te versnellen, lanceert Google daarnaast de Game Manager SPIs als onderdeel van de Google Chromecast Software Development Kit. MediaMonks heeft ook daarin samengewerkt met Google.']]"
"[['De Autoriteit Consument & Markt (ACM) heeft in december 2013 aan KPN een boete opgelegd voor het onvoldoende beveiligen van systemen waarin de persoonsgegevens van klanten zijn opgeslagen. Het boetebesluit is vandaag pas bekend gemaakt. '], ['Nadat een hacker in januari 2012 had ingebroken in het netwerk van KPN heeft ACM (toen nog OPTA) een onderzoek ingesteld naar de wijze waarop KPN de persoonsgegevens van haar klanten beveiligde. Daaruit is gebleken dat in de periode voorafgaand aan de hack de beveiliging van deze gegevens van KPN-klanten en de wijze waarop het veiligheidsbeleid in de organisatie was geborgd onvoldoende was.'], ['Op telecomaanbieders rust de wettelijke plicht om de persoonsgegevens en de persoonlijke levenssfeer van hun klanten voldoende te beschermen, zodat derden daartoe geen toegang hebben.'], ['De boete was fors: 364.000 euro. Nadat de hack was ontdekt, heeft KPN volgens de toezichthouder ‘voortvarend gereageerd’ om de beveiliging van haar netwerken en systemen op orde te brengen.'], ['Het boetebesluit van ACM wordt nu pas openbaar gemaakt, omdat KPN zich tegen eerdere openbaarmaking heeft verzet bij de voorzieningenrechters van de rechtbank Rotterdam en het College van Beroep voor het bedrijfsleven (CBb). De voorzieningenrechter van het CBb heeft zich maandag uitgesproken over de zaak.']]"
"[['Zalando staat in Nederland op het punt om de dienst Zalon te lanceren. Dat is een platform waar freelance-stylisten kledingadviezen kunnen gaan geven aan consumenten en daar commissies mee verdienen.\n\nDat is een nieuwe dienst waarmee Zalando zijn bereik in het e-commercelandschap wil vergroten. De winkel heeft in Europa al ruim vijftien miljoen klanten, maar niet iedereen voelt zich comfortabel om zelf kledingcollecties en -sets samen te stellen. Daarom faciliteert het bedrijf stylisten om die rol in te nemen.'], ['Zalon.nl (hier Duitse versie) ging onlangs al live in Duitsland en wordt volgens Benelux-baas Donna Darthuizen ‘zeer binnenkort’ ook in Nederland live gezet.'], ['Belangstellenden gaan naar de site, geven hun maten en smaken door en krijgen door de computer een persoonlijke styliste toegewezen. Per telefoon spreken de partijen vervolgens nog smaken en wensen door. Op basis van die informatie, en de informatie die Zalando al over zijn klant had, krijgt de consument een paar outfits toegestuurd.'], ['De stylist is freelance verbonden aan Zalando en krijgt een commissie per gerealiseerde omzet.'], ['De promotie van de nieuwe dienst zal voornamelijk viral verlopen.'], ['Foto: Daniel Viero (cc)']]"
"[['Treinliefhebbers hebben een modelspoorbaan, autofans hebben Dinky Toys, en vanaf nu hebben architectuurfanaten Ittyblox. Een soort ‘SimCity in het echt’.'], ['Met op schaal nagemaakte gebouwen kun je complete steden samenstellen met huizen, kantoren, hotels, stratenblokken, kanalen en parken. Het productieproces is al even bijzonder: de gebouwen worden namelijk 3D geprint door een voormalige Philips spin-off: Shapeways.'], ['Omdat een grote oplage hiermee niet vereist is, zijn er al heel wat unieke gebouwen aan de collectie van Ittyblox toegevoegd. Zo kun je de verzameling uitbreiden met kantoortorens uit Chicago of historische monumenten uit Londen.'], ['Ittyblox is een Kickstarteractie gestart voor het lanceren van nieuwe gebouwen. Zo wordt een heuse Amsterdamse set voorbereid.'], ['']]"
"[['Marco Aarnink van Drukwerkdeal en Robert Alberts nemen een belang in verhuurmakelaar 123wonen.nl uit Groningen.'], ['Eigenaar Norbert Wegter: “Samen met twee franchisenemers die het dagelijks bestuur zullen voeren, hebben zij de rol van franchisegever op zich genomen. 123Wonen heeft een onstuimige groei achter de rug in de momenteel vol in beweging zijnde vastgoedbeheer- en huurmarkt. Er liggen veel kansen en met de nieuwe investeerders kunnen nu de juiste stappen gezet worden.”'], ['Hoe groot het belang is, houden de partijen voor zich. '], ['123wonen bemiddelt tussen woningzoekers en aanbieders van huurwoningen. Het bedrijf heeft 24 fysieke locaties verspreid over heel Nederland.  '], ['Foto: Martin de Witte (cc)']]"
"[['Mobiele telefoons leveren een groeiende bijdrage aan de omzet van bol.com en die van tablets neemt, verrassend genoeg, af. Maurice Jongerius stelt dat apps bovendien een orderverhogende waarde hebben.\n\nDat zei de mobiele baas van bol.com gisteren tijdens Emerce’ drukbezochte eerste E-commerce Live-event in de Beurs van Berlage.'], ['Een van de verklaringen voor het afnemende rol van tablets is dat de schermen van telefoons gemiddeld groter worden. Ze beginnen qua formaat steeds neer op kleine tablets te lijken. Daarnaast worden tablets in een huishouden vaak gedeeld en is een telefoon een persoonlijk apparaat, wat tot meer gebruik leidt.'], ['Telefoons zijn bij bol.com goed voor dertig procent van het verkeer, tablets ongeveer twintig procent. In die context heeft bol.com het punt genaderd waarbij het een mobile first-bedrijf is.'], [''], ['Sinds acht maanden heeft het eigen mobiele apps. Al langer bouwden externe ontwikkelaars hun eigen mobiele apps op de API’s van bol.com, maar de eigen apps blijken meer omzet op te leveren.'], ['Jongerius: “Apps hebben een orderverhogende waarde. Daarnaast dragen ze duidelijk bij aan de omzet op tablets en de desktop.”'], [''], ['“Meer dan de helft van onze klanten gebruikt meerdere apparaten voordat ze een order plaatsen. Hoewel de gemiddelde orderwaarde op de desktop het hoogst is, moet je meerekenen dat mobiel daar ook een bijdrage aan heeft geleverd.” Die attributie kwantificeerde het hoofd Mobiel met cijfers achter de komma.'], ['Vanwege zijn grote bereik is het voor bol.com cruciaal om meer business bij zijn bestaande klanten te doen. Mobiel speelt daar een grote rol in.'], ['En grote groei van mobiele omzet op zich is niets om tevreden mee te zijn. Zelfs vijftig procent niet. “Dat is inherent aan de algemene omslag naar mobiel. Als de mobiele omzet even hard groeit als het aantal visits dan doe je het niet goed. Je wint geen nieuwe klanten.”'], ['Jongerius verbaast zich ook over bedrijven die apps hebben die lage cijfers scoren. “Hoe kun je tevreden zijn met een twee? Dan wil niemand überhaupt je app downloaden.” Als bij bol.com de gemiddelde score onder de 4,3 komt, gaan de alarmbellen rinkelen.'], ['Foto: Olgierd Rudak (cc)']]"
"[['Google komt met een calorieënteller voor de smartphone. In plaats van de calorieën op te zoeken in een tabel, kunnen consumenten met hun smartphonecamera een foto maken van een maaltijd of van specifieke voedingsmiddelen voor een schatting.'], ['Vooralsnog gaat het om een onderzoeksproject genaamd Im2Calories. Daarbij worden geavanceerde ‘dieplerende algoritmen’ gebruikt die pixels kunnen herkennen en vervolgens kunnen putten uit voedseltabellen, zo vertelt onderzoeker Kevin P Murphy.'], ['De informatie over dit project werd vrijgegeven op een congres voor kunstmatige intelligentie in Boston. Google blijkt al een octrooi-aanvraag te hebben ingediend.'], ['Murphy erkent dat de technologie in het begin niet erg nauwkeurig zal zijn. ‘We zitten er misschien twintig procent naast, maar we kunnen uiteindelijk ook informatie van verschillende gebruikers combineren.”'], ['Concrete plannen voor producten zijn er vooralsnog niet, maar de vraag naar traditionele\xa0calorieëntellers in de vorm van mobiele apps voor iPhone of Android is in elk geval groot.']]"
"[['Microsoft heeft de overname van het Duitse bedrijf achter Wunderlist, na weken van geruchten, vandaag dan toch bevestigd. Vermoedelijk is daarvoor 100 tot 200 miljoen dollar betaald.'], ['Wunderlist is een activiteitenlijst voor mobiel en desktopgebruik en kent diverse varianten, waaronder Wunderlist Pro en Wunderlist for Business.'], ['CEO Christian Reber stelt huidige gebruikers gerust: alle producten blijven gewoon bestaan en het huidige management blijft voorlopig de koers betalen. Wel zijn integraties met Microsoft producten te verwachten.'], ['Microsoft heeft de laatste tijd diverse startups overgenomen, waaronder Acompli (mail, de huidige Outlook app) en Sunrise (agenda).']]"
"[['Universiteit Twente en Saxion hebben vandaag officieel het Dutch Student Investment Fund gelanceerd. Het is het Twentse antwoord op een moeilijke markt voor vroege-fase financiering voor studentondernemers. '], ['Het fonds investeert in zeer vroege fasen 25.000 tot 100.000 euro in startups waarvan de oprichter een bachelor-, master- of PhD-student is aan de Universiteit Twente of Saxion, of zijn opleiding maximaal 1 jaar geleden heeft afgerond.'], ['De investeringen worden gedaan in de vorm van converteerbare leningen, die bij vervolgfinancieringen kunnen worden omgezet naar aandelen. De eerste gelden in het fonds komen van Saxion en Universiteit Twente, die het management de doelstelling meegeven het fonds met andere partners uit te bouwen. Daarvoor is al veel interesse getoond.'], ['Het nieuwe fonds wordt geleid door een bestuur dat in meerderheid bestaat uit studenten, en een investeringscommissie bestaande uit studenten. Nog niet eerder werd in Europa een dergelijk start-up fonds onder leiding van studenten opgericht. De komende jaren zal het fonds naar verwachting 1 miljoen euro investeren in de vorm van converteerbare leningen aan kansrijke studentondernemingen in Twente.']]"
"[['Qlik introduceert als eerste leverancier van Business Intelligence-oplossingen een pakket cloudcloudgebaseerde diensten, waaronder Qlik DataMarket. '], ['Met Qlik DataMarket kunnen organisaties interne data eenvoudig toetsen en benchmarken met data uit verschillende externe bronnen. Zo kan een verkoopmanager verkoopgegevens koppelen aan consumentendata om de marktpenetratie beter te begrijpen.'], ['Qlik Cloud bestaat, behalve uit Qlik DataMarket, uit Qlik Sense Cloud en Qlik Sense Charts. Met Qlik Sense Cloud kunnen applicaties in het visual analytics platform Qlik Sense worden gedeeld met derden. Ook als deze personen zelf geen Qlik Sense licentie hebben.'], ['Qlik Sense Cloud is per direct beschikbaar en zal continu worden aangevuld met nieuwe functionaliteiten, waaronder de mogelijkheid om apps en storyboards te ontwikkelen op basis van eigen data en data uit Qlik DataMarket.'], ['Qlik Sense Charts biedt gebruikers de mogelijkheid om gratis en zonder technische kennis interactieve visualisaties te integreren in websites, blogs en sociale media. Lezers kunnen op deze manier inzoomen en data filteren.'], ['De deelfunctionaliteit van Qlik Sense Cloud is per direct beschikbaar. De uitbreidingen van Qlik Sense Cloud volgen later in 2015. Qlik DataMarket voor Qlik Sense volgt in juni en voor QlikView in de tweede helft van 2015. Qlik Sense Charts is beschikbaar vanaf de tweede helft van 2015.']]"
"[['Oliemaatschappij Shell heeft de mobiele technologie al vroeg omarmd. Het Shell Mobile Competence Center in Amsterdam ontwikkelt toepassingen die Shell-medewerkers een halve dag tijdwinst per week bij hun werkzaamheden op olievelden en bij raffinaderijen. General manager Michiel Steltenpool praat er donderdag over, op Mobile Convention Amsterdam.'], ['Het Technology Centre is gevestigd in een gebouw op een stuk grond in Amsterdam-Noord dat ooit onderdeel was van een veel groter testterrein van Shell. Van de ongeveer dertienhonderd werknemers werken er enkele tientallen aan mobiele innovaties.'], ['Stelptenpool kreeg in 2010 de opdracht om het Mobile Competence Center op te zetten. Met als doel om mobiele toepassingen en ideeën vanaf een centrale plek te ontwikkelen, over de organisatie te verspreiden en te beheren. Destijds werkte hij al vijf jaar bij de oliegigant, in verschillende functies.'], ['De eigen appstore van Shell is ontwikkeld door het team van Steltenpool. Er staan apps in die voor alle medewerkers en contractors te downloaden zijn, zoals een conferentie-, mobile learning-, en Project Standards-app, maar ook apps die alleen voor medewerkers in bepaalde functies toegankelijk zijn.'], ['Mobile Convention Amsterdam wordt donderdag gehouden in de Beurs van Berlage. Kaarten zijn hier verkrijgbaar.']]"
"[['Amazon wil RFID grootschalig toepassen in zijn aanleverketen. Dat heeft vicepresident Dace Clark gezegd bij de opening van een nieuw RFID lab van Auburn University.'], ['De inzet van RFID moet leiden tot snellere bezorgingen, lagere kosten en een betere selectie. Studenten zullen onder meer te werk worden gesteld bij een distributiecentrum van Amazon even buiten Atlanta.'], ['Amazon maakt overigens al gebruik van RFID in zijn distributiecentra in de VS. Het nieuwe lab richt zich vooral op praktische toepassingen.']]"
"[['Funda heeft haar huurplatform opengesteld voor verhuurbemiddelaars die niet bij een branchevereniging zijn aangesloten. De grootste huizensite heeft daartoe besloten na een succesvolle proef. Funda en mede-initiatiefnemer NVM zeggen met de openstelling meer transparantie te willen bewerkstelligen op de Nederlandse huurmarkt.'], ['De proef is een jaar geleden van start gegaan. Vanaf dat moment konden 40 verhuurbemiddelaars die niet zijn aangesloten bij een branchevereniging, maar wel voldeden aan de gestelde toelatingseisen toegang krijgen tot funda. Voorheen was plaatsing van huurobjecten op funda voorbehouden aan leden van brancheverenigingen NVM, Vastgoedmanagement Nederland, VBO en VastgoedPRO.'], ['Een ongebonden bemiddelaar die tijdens de pilot toegelaten wilde worden, moest aantoonbaar actief zijn in de huurmarkt en minimaal twee jaar ingeschreven staan bij de Kamer van Koophandel. Daarnaast diende de bemiddelaar op objectniveau te beschikken over een opdracht tot bemiddeling van de verhuurder. Ook werden eisen gesteld ten aanzien van de transparantie over huurprijzen en bijkomende kosten voor de huurder.'], ['Funda verwacht nog deze zomer overige ongebonden verhuurbemiddelaars toegang te kunnen verlenen tot haar huurplatform. De toelatingseisen worden momenteel geformaliseerd.']]"
"[['Het op Cyprus gevestigde DotMusic Limited wil de universele domeinnaam .music veiligstellen voor de officiele muziekindustrie. Ook de De International Federation of the Phonographic Industry (IFPI) heeft zich inmiddels bij het initiatief aangesloten.'], ['IFPI heeft namens 1300 platenmaatschappijen en labels uit 63 landen een steunbetuiging verstuurd.'], ['Het is aan beheerorganisatie ICANN om de extensie aan een bepaalde partij toe te wijzen. De muziekindustrie is echter bang dat de domeinextensie in handen valt van illegale aanbieders.'], ['DotMusic wordt nu ook financieel gesteund door ten minste honderd muziekbedrijven en -organisaties, waarvan de IFPI de grootste is.']]"
"[['Zojuist is bekendgemaakt dat Maartje Frederiks, medeoprichter en CEO van HelloFresh Benelux, is verkozen tot de meest innovatieve e-commerceprofessional van 2015.'], ['De toplijst met meest innovatieve e-commerceprofessionals van Nederland wordt dit jaar voor het zevende achtereenvolgende jaar gepubliceerd en bestaat uit e-commerceprofessionals van Nederlandse bodem.'], ['Het gaat hierbij om personen die het vak in het afgelopen jaar vooruit hebben gebracht door de grenzen ervan op te zoeken dan wel de online business nieuwe impulsen te geven. Van vernieuwende webshops tot grensverleggende e-commerceconcepten.'], ['De definitieve top 10 is bepaald door lezers van Emerce magazine en de online nieuwsbrief.\xa0De top 10 van de Emerce E-commerce 10 is dit jaar als volgt:'], ['1 Maartje Frederiks – Medeoprichter en CEO HelloFresh Benelux (36,1%)\n2 Jitse Groen – CEO Takeaway.com (17,4%)\n3 Michel Schaeffer – CMO bol.com (15,8%)\n4 Asbjørn Jørgensen – Medeoprichter & CEO The Cloakroom (15%)\n5 Jochanan Bax – Oprichter & CEO Bax-shop (13,4%)\n6 Symen Jansma – Medeoprichter & CEO TravelBird (11,8%)\n7 Robert Bohemen – CMO de Bijenkorf (7,9%)\n8 René Schoenmakers – Oprichter & CEO Catawiki (7,8%)\n9 Marcel Hooft – Mede-eigenaar Smartphonehoesjes.nl (5,8%)\n10 Robin Dragstra – Oprichter & directeur De Buren (5,3%)'], ['Met dank aan: Multiscope'], ['De uitreiking vond plaats tijdens de eerste editie van Emerce E-commerce Live! Het nieuwste e-commerce event van Nederland met een dag lang content rondom e-commerce. Presentaties, round tables, demo’s en netwerken in de Beurs van Berlage Amsterdam.'], ['*In het juninummer van Emerce een uitgebreid interview met Maartje Frederiks over HelloFresh Benelux, de ontwikkeling van het food-segment lokaal en internationaal en de plannen voor de nabije toekomst.'], ['Foto: Peter Boer'], ['(Note: Er kon eenmalig worden gestemd op maximaal drie personen. Hierdoor is de optelsom van de percentages in de toplijst hoger dan honderd procent. Er zijn ruim 700 unieke stemmen uitgebracht.)']]"
"[['Nintendo ontkent berichten dat het zijn volgende spelcomputer NX zou gaan baseren op Android. De Japanse krant Nikkei meldde dat maandag.\n'], ['Nintendo laat vandaag aan zakenkrant The Wall Street Journal weten dat de berichtgeving van Nikkei onjuist is. De Japanse krant had opgevangen dat Android OS als basis zou fungeren van de volgende generatie spelcomputers. Zo zouden Androidgames op het apparaat kunnen worden gespeeld. Tot nu toe ontwikkelde Nintendo zijn eigen systeemsoftware.'], ['Sony en Microsoft hebben hun systemen gebaseerd op de x86-architectuur, waardoor ontwikkelaars tegelijk voor bijvoorbeeld pc’s en Xbox kunnen ontwikkelen.'], ['Android is echter geen garantie voor succes. De OUYA-console die als eerste Android adopteerde, is een mislukking geworden.']]"
"[['Onder de naam TubeShow worden vanaf september zes spelshow uitgezonden door en met bekende Nederlandse YouTubers.\n\nDe spelshow wordt uitgezonden op de kanalen van de deelnames vloggers. Producent NewBeTV noemt TubeShow het eerste tv-format dat niet op televisie wordt uitgezonden. '], ['YouTube is een van de financiers van het project. De Google-dochter financiert internationaal verscheidene creatieve projecten met miljoenen euro’s om meer unieke content online te krijgen. Dat moet een grotere aantrekkingskracht op adverteerders hebben. '], ['Deelnemende vloggers zijn onder meer BanjoMovies, GekkeMarkie, DusDavid en Ponkers. Gezamenlijk hebben zijn meer dan een miljoen abonnees. '], ['Foto: lu yu (cc)']]"
"[['Vanaf Firefox 39 zal Mozilla downloads controleren op malware aan de hand van de de Safe Browsingtechnologie van Google. Firefox vergelijkt de handtekening van de software met die van ‘veilige uitgevers’.'], ['Als de identiteit niet meteen kan worden vastgesteld, stuurt Mozilla metadata naar Google voor analyse.'], ['Omdat de meeste legitieme software voor Windows is gesigneerd, zal deze controle zelden worden uitgevoerd.'], ['Firefox 39 is alleen al beta verkrijgbaar voor MacOS X en Linux. De definitieve versie wordt voor het einde van deze maand verwacht.']]"
"[['Nederland heeft de wereldwijde primeur voor actuele realtime vertrek- en aankomsttijden van het openbaar vervoer in Google Maps. Google kondigde de nieuwe dienst zojuist aan in een tramremise van het GVB in Amsterdam.'], ['Circa 1 miljoen Nederlanders maken gebruik van het openbaar vervoer in Nederland. Die kunnen een bijvoorbeeld reis inplannen en krijgen een waarschuwing als de bus of trein is vertraagd. Of dat de laatste trein of buis vertrekt.'], ['Google Maps heeft de interface voor de realtime tijden aangepast. Lange adressen hoeven bijvoorbeeld niet te worden ingevoerd, maar dan kan eventueel wel via spraakinvoer. \xa0De informatie is op meerdere manieren beschikbaar, onder meer in de apps voor iOS en Android.'], ['Het initiatief is vanuit Nederland genomen, zegt Pim van der Feltz, directeur Google Nederland. Alle belangrijke vervoersmaatschappijen doen mee. \xa0Ook is er een samenwerking met OpenOV en 9292. “Nederland is een belangrijk OV land, waar dit soort vervoersinformatie ook voorhanden is.” Volgens Van der Feltz is er geen direct businessmodel. “We vinden dat dit er gewoon moet komen.”'], ['“Mensen reizen niet van halte tot halte”, \xa0zegt Alexandra van Huffelen, algemeen directeur van het Amsterdamse vervoersbedrijf GVB. “Je moet complete informatie kunnen bieden, zodat je als consument keuzes kunt maken. Aan die uitbreidingen gaan we de komende tijd nog verder werken. Denk aan informatie over de OV fiets, deelvervoer en taxi’s.”']]"
"[['Banken merken de digitale transitie maar al te goed. Een groot deel van hun klanten bankiert en betaalt nu al met een app. Daniel Delft van VISA zal komende donderdag op Mobile Convention Amsterdam drie bankiers interviewen, van Rabo, ING en Knab.'], ['Concept manager David-Jan Janse en Jeroen Losekoot van ING gaan in gesprek met Marcel Kalse van Knab, de digitale bank zonder fysieke vestigingen.'], ['Een van de onderwerpen is de geactualiseerde Payment Service Directive (PSD2). Vanwege de grote toename in e-commerce en mobiele betalingen lanceerde de Europese Commissie in juli 2013 een pakket maatregelen op het gebied van betalingsverkeer. In de PSD2 wordt de maximaal toegestane hoogte van interbancaire vergoedingen geregeld en zijn specifieke initiatieven opgenomen die meer concurrentie, efficiency en innovatie moeten creëren op het gebied van elektronische betalingen.'], ['Een andere vraag is in hoeverre banken het gebruik van apps van derde partijen zouden moeten toestaan.'], ['Mobile Convention Amsterdam wordt donderdag gehouden in de Beurs van Berlage. Kaarten zijn hier verkrijgbaar.']]"
"[['Dataleverancier SyndicatePlus breidt het managementteam uit met Max Verduyn en Vincent van Wissem. Zij worden respectievelijk verantwoordelijk voor de operaties en het product.\n\nVerduyn is afkomstig van SEOshop en Van Wissem verlaat Independer om bij de ambitieuze startup aan de slag te gaan. '], ['Oprichter Pieter van Herpen: “Inmiddels leveren nu meer dan duizend merken informatie over hun producten aan bij ons systeem. We hebben vijfhonderd afnemers, waaronder supermarkten en drogisten, die de gedetailleerde productinformatie op hun sites publiceren.”'], ['Het aantal leveranciers is afgelopen maand met veertig procent toegenomen en de afname van data is met ongeveer een factor vijf toegenomen. '], ['Tot de leveranciers behoren partijen als P&G, Coca-Cola, Mars, Beiersdorf en Nestlé. “Omdat ze zelf de data aanleveren is wat de supermarkten op hun sites publiceren honderd procent gevalideerd. We bouwen hier aan de nieuwe standaard voor packaging, specifiek voor het online kanaal.” De fabrikanten krijgen vanuit SyndicatePlus data te zien of waar hoe vaak welke informatie werd opgevraagd, een moderne versie van marktonderzoeksinformatie.'], ['Foto: Scrap this Pack (cc)']]"
"[['Oprichters Paul en Bart Manuel trekken zich na negentien jaar gedeeltelijk terug bij full service internetbureau TamTam. Zij blijven wel verantwoordelijk voor een aantal accounts. '], ['Frank Schmid en Dimi Albers gaan zich met de dagelijkse leiding bezighouden. Albers was al betrokken bij TamTam Amsterdam en zal zich richten op ‘strategie, creatie en techniek’. Schmid komt van energieleverancier Oxxio, een van de klanten van het bedrijf.'], ['‘Het versterken van specifieke expertises is in onze zeer veranderlijke en competitieve wereld belangrijk om de beste oplossingen voor onze klanten te blijven maken. De recente overname van Supersteil is de eerste stap in die richting,’ laat Bart Manuel in een verklaring weten. “Het is niet zo dat we er geen zin meer aan hebben”, zegt Paul Manuel aan Emerce. “We vinden het alleen beter dat we de volgende fase van het bedrijf aan een ander management overlaten. We blijven ons gewoon intensief met klanten bezighouden.”'], ['TamTam is in 1996 opgezet door de broers Paul en Bart Manuel. Het bedrijf had in het begin nauwe contacten met de TU Delft, waar Bart Manuel had gestudeerd.'], ['In maart van dit jaar werd TamTam uitgebreid met het Rotterdamse bureau Supersteil, dat voor Pathé, Coolblue, Aegon, RET, Sitecom en Winkelstraat.nl werkte.'], ['TamTam heeft kantoren in Amsterdam, Delft en Utrecht, met 130 medewerkers die onder meer Oxxio, UPC,\xa0HBO, Mojo Concerts, Nationale Opera & Ballet en Artsen zonder Grenzen als klant hebben.']]"
"[['De Autoriteit Consument & Markt (ACM) start vandaag via het consumentenloket ConsuWijzer de voorlichtingscampagne Niet besteld? Geef geen geld! naar aanleiding van meldingen van consumenten over ongevraagde vervolgzendingen. Daarnaast stelt ACM verscherpt toezicht in.'], ['Via advertenties op sociale media, websites of op straat worden consumenten door bedrijven benaderd om gratis kennis te maken met hun producten of diensten. Het komt regelmatig voor dat consumenten zich via deze proefzending automatisch abonneren op vervolgzendingen, terwijl dit niet in de advertentie stond. Wanneer zij de facturen voor de vervolgzendingen niet betalen of automatische incasso’s intrekken, krijgen zij aanmaningen of soms zelfs een incassobureau op zich afgestuurd om betaling af te dwingen.'], ['Bij ConsuWijzer komen maandelijks zo’n 200 meldingen over ongevraagde vervolgzendingen binnen.'], ['De campagne ‘Niet besteld? Geef geen geld!’ laat gedupeerden zien dat zij niet alleen staan en dat de wet hen beschermt. Via de ‘Terecht-checker’ op ConsuWijzer kunnen consumenten die te maken hebben met ongevraagde vervolgzendingen beoordelen of er sprake is van een geldige overeenkomst en of ze dus moeten betalen.'], ['Werd het abonnement op vervolgzendingen bijvoorbeeld alleen maar genoemd in de algemene voorwaarden en niet bij het proefpakket-aanbod, dan is er geen sprake van een geldige overeenkomst en hoeft de consument niet te betalen. Er is ook een voorbeeldbrief beschikbaar die consumenten naar incassobureaus en aanbieders kunnen sturen om te laten weten dat men niet gaat betalen en waarom.'], ['Unie KBO, met ruim 190.000 leden de grootste, onafhankelijke seniorenorganisatie van Nederland, waarschuwt vandaag ook voor het ongevraagd versturen van facturen naar aanleiding van gratis proefpakketten.']]"
"[['SkinVision, een app van Nederlandse makelij die potentiële melanomen in een vroeg stadium opspoort, blijkt goed te werken, zo blijkt uit een voorlopige inventarisatie van de afdeling Dermatologie van het Catharina Ziekenhuis in Eindhoven.'], ['Huidkanker is de meest voorkomende en snelst groeiende kankersoort. Vaak is deze ziekte goed te behandelen, maar vroege opsporing is van groot belang. De smartphone kan daarbij helpen.'], ['Voorlopig onderzoek van Monique Thissen, dermatoloog in het Catharina Ziekenhuis, laat in elk geval zien dat mensen met behulp van hun smartphone niet alleen melanomen (10 procent van alle huidkanker), maar ook vrijwel alle andere vormen van huidkanker eerder kunnen opsporen. De app kan in 80 procent huidkanker met zekerheid herkennen en in 95 procent met grote waarschijnlijkheid. Dat zijn cijfers die het oog van een dermatoloog benaderen.'], ['De app helpt de gebruiker onder meer mogelijke verdachte groei op te sporen door de gemaakte foto’s\xa0 op te slaan en in de gaten te houden of er in de loop van de tijd veranderingen optreden. Gebruikers kunnen de foto’s via de applicatie eenvoudig delen met hun arts. SkinVision kan ook gewoon een waarschuwing geven op basis van de foto die gemaakt is van een verdacht plekje op de huid.'], ['De applicatie is al drie jaar online en is door de jaren heen wereldwijd ruim 100.000 keer gedownload. In mei 2014 is het Living Lab eHealth in Eindhoven van start gegaan om te kijken wat voor invloed dit soort apps heeft op het huidige zorgsysteem. Apps kunnen ziekenhuizen en huisartsen ontlasten.'], ['CEO Dick Uyttewaal van SkinVision is dan ook blij met de uitslag: hij ontmoette nogal wat weerstand toen hij de app ontwikkelde. Veel ziekenhuizen zijn huiverig voor deze ontwikkelingen.'], ['Er zijn op dit gebied meerdere apps voor huidkanker verkrijgbaar, maar geen enkele werkt op basis van\xa0 geavanceerde algoritmen. SkinVision is dan ook de enige app in dit segment die een CE-keurmerk heeft gekregen. Een CE-keurmerk is verplicht voor alle industriële producten die op de Europese markt zijn toegelaten.'], ['De app is gratis te downloaden voor iPhone in de App Store en vanaf woensdag ook in Google Play.']]"
"[['Marketing wordt niet vergeten op Mobile Convention Amsterdam. Zo zal Googles Kate Adams donderdag in discussie gaan met Daniel Rosen (Telefonica), Peter Sells (Havas) en Scott Seaborn (Aima) over marketingkansen die het mobiele kanaal biedt.\n'], ['Ondanks haar Engelse naam, is Kate op en top Nederlandse. Sinds 2008 werkte ze in verschillende posities bij Google, maar sinds november 2013 is ze als Head of Performance gevestigd op het Amsterdamse kantoor. Ze is het contact tussen het hoofdkantoor in Mountain View en Noord Europa.'], ['Een van de projecten waar ze bij is betrokken is Store Visits, dat online search koppelt aan fysieke winkelbezoeken. Niet onbelangrijk omdat we nog veel kopen bij fysieke winkels, ook al oriënteren we ons tegenwoordig grotendeels online. Voor Store Visits wordt gemaakt van Google Maps en Location History, dat gebruikers op hun Apple of Android smartphones kunnen activeren. Store Visits is al uitgeprobeerd in Noord Amerika en Engeland.'], ['Volgens Kate is online meten belangrijk, maar het geeft geen antwoord op alle vragen. Daartoe dienen we het consumentengedrag via alle marketingkanalen en in al zijn facetten te begrijpen.'], ['Boek tickets voor Mobile Convention Amsterdam hier.'], ['\n            ']]"
"[['Internetbureau De Nieuwe Zaak sluit een samenwerking met Fingerspitzengefühl om Nederlandse webwinkels te helpen uitbreiden naar Duitsland.\n\nDe Zwollenaren gaan nauw samenwerken met Fingerspitzengefühl in Berlijn om Nederlandse bedrijven te helpen groeien in het buitenland.'], ['In een persbericht zeggen de bedrijven: “Door intensief te gaan samenwerken krijgen klanten de mogelijkheid om via één bureau hun online marketing activiteiten voor beide markten te organiseren.” De eerste klant die gebruikmaakt van deze samenwerking is Expresso Fashion.'], ['Duitsland heeft, net als andere landen, een eigen cultuur en manier van zakendoen. Daarnaast gelden ook andere wetten en regels dan in Nederland waar, ook al zijn de verschillen klein, tot in detail aandacht aan moet worden gegeven.'], ['*) De Nieuwe Zaak en Fingerspitzengefühl zijn vandaag op Emerce’ Ecommerce Live in de Beurs van Berlage'], ['Foto: Andreas Lehner (cc)']]"
"[['In 1984 kwam Apple met de Macintosh, de personal computer waaraan ontwerper Pierre Cerveau blijkbaar warme herinneringen heeft. Hij ging eens fantaseren over de Macintosh Phone die Apple destijds had kunnen ontwikkelen. '], ['Deze telefoon is helemaal geïnspireerd door de Macintosh 512k, en uiteraard met draaischijf die we in die jaren nog op de vaste telefoon hadden.'], ['Of Apple deze oertelefoon had kunnen ontwikkelen, is de vraag. Weliswaar demonstreerde Motorola al een eerste mobiele telefoon in 1973, maar die was behoorlijk klonkig. De apparatuur was in die begindagen zelfs zo volumineus dat de mobiele telefoon praktisch niet bruikbaar was in een auto of boot. En vraag niet wat er op het schermpje te zien zou zijn geweest.']]"
"[['Nooit meer de auto kwijt in een parkeergarage, niet meer in de rij of in de file staan en en grasmat die aangeeft dat het gras water en voedingsstoffen nodig heeft. Het zijn het enkele van de toepassingen van het Amsterdam ArenA Innovation Center dat gisteren is geopend door de Amsterdamse wethouder Kajsa Ollongren.'], ['Het Amsterdam ArenA Innovation Center moet uitgroeien tot het kennis- en innovatiecentrum in Nederland op het gebied van slimme en duurzame steden. In 2014 sloten de gemeente Amsterdam en de Amsterdam ArenA daartoe al eens een Innovatiedeal. Alle innovaties worden door de ArenA en haar partners getest voor toepassing in en rondom het stadion en het stadsdeel Amsterdam Zuidoost. Vervolgens kunnen de vindingen grootschalig worden toegepast in de gehele metropoolregio.'], ['Organisaties als Huawei, KPN, TNO en de gemeente Amsterdam hebben hun medewerking toegezegd en zijn inmiddels in het nieuwe centrum gevestigd. Samenwerking en kennisuitwisseling tussen de deelnemers staan centraal. Ook aan de ‘hardware’ is gedacht: er staan supercomputers met veel rekenkracht waarmee de bedrijven die er gevestigd zijn allerlei nieuwe vindingen kunnen uitproberen.'], ['Op elke eerste maandag van de maand deelt iemand een idee of innovatie met andere bedrijven in de ArenA-proeftuin, in het Living Lab. Wie enthousiast is, kan aanhaken en direct meedoen.'], ['In het nieuwe Amsterdam ArenA Innovation Center worden dus niet alleen slimme technologische uitvindingen gedaan en getoond, maar ook getest. Zo kunnen voetbalspelers met een zogenoemde ‘tag’ spelen. Via het netwerk van sensoren in de ArenA is het mogelijk om de bewegingen van spelers tot op de centimeter nauwkeurig in kaart te brengen. De trainer of coach kan zo onder meer de hartslag van de speler zien.'], ['KPN test er een sensorennetwerk: via een sensor op elke parkeerplaats weet je altijd waar je auto staat geparkeerd. Bezoekers van de ArenA en Amsterdam Zuidoost ontvangen binnenkort op hun smartphone informatie over hun omgeving via een tijdelijke app. Zodra je de ArenA binnenloopt vult deze app zich automatisch met praktische informatie.'], ['De opening van het Amsterdam ArenA Innovation Center markeert ook de aftrap van de Amsterdam Smart City Week: een vierdaags evenement dat in het teken staat van innovaties op het gebied van mobiliteit, bereikbaarheid, energie, duurzaamheid en bezoekersbeleving.'], ['De week is een initiatief van Amsterdam Smart City, het open innovatieplatform voor grootstedelijke uitdagingen in samenwerking met bedrijven, overheden, kennisinstellingen en bewoners.'], ['Amsterdam Smart City organiseert parallel aan het Smart City congres de Appsterdam Smart City Challenge. TAppbouwers, studenten en designers uitgedaagd om met slimme oplossingen te komen voor verschillende vraagstukken op het gebied van energie, mobiliteit en het stadion zelf.']]"
"[['Het sociale netwerk is er nog, maar het heeft er alle schijn van dat Google stilletjes afscheid aan het nemen is van Google Plus in zijn huidige vorm. Verwijzingen naar accounts van Google Plus zijn maandag verdwenen uit onder meer zijn zoekpagina en de Gmail webapp. '], ['Het komt niet helemaal als een verrassing sinds Google zijn diensten aan het herschikken is. Het communicatiedeel (chat, telefonie) wordt voorgezet als Hangouts, en ook foto’s zijn nu een apart onderdeel geworden, met nieuwe apps voor iOS en Android. Het onderdeel dat het meest lijkt op Facebook – voor het delen van content – zou blijven bestaan als Streams.'], ['Google Plus werd in juni 2011 gelanceerd als ‘sociale laag’ voor alle Google-diensten en als opvolger van Google Buzz, Google Friend Connect en Orkut, stuk voor stuk diensten die uiteindelijk – de een wat sneller dan de ander – sneuvelden. Op zijn hoogtepunt waren er een half miljoen actieve gebruikers, maar die brachten er maar weinig tijd door. De ingewikkelde structuur met Circles hielp ook al niet echt.'], ['Google heeft de veranderingen maandag niet verder toegelicht, maar Sundar Pichai liet vorige week tijdens het ontwikkelaarscongres op vragen van journalisten weten ‘dat we werken aan Google Plus, en je er dit jaar meer over zult horen’.'], ['\xa0']]"
"[['SoftBank heeft zijn belang in het Finse gamebedrijf Supercell uitgebreid naar 73 procent. Destijds betaalde SoftBank al 1,5 miljard dollar voor een belang van vijftig procent.'], ['Supercell maakt de populairste mobiele games van dit moment, zoals Clash of Cans, Hay Day en Boom Beach. In 2014 leverde dat een omzet op van 1,5 miljard euro en een winst van 515 miljoen.'], ['De huidige CEO van Supercell Ilkka Paananen blijft op zijn plaats.']]"
"[['Apple zal zo goed als zeker op zijn ontwikkelaarscongres aanstaande maandag geen nieuwe Apple TV aankondigen, zo zeggen ingewijden tegen de site Re/code. Het grootste struikelblok is het plan om in Noord Amerika live televisie aan te bieden, waarvoor nog niet alle contracten zouden zijn afgesloten. '], ['Apple wil naar verluidt 30 tot 40 dollar vragen voor een pakket programma’s ter vervanging van het kabelpakket. De dienst zou worden gelanceerd samen met een nieuwe versie van Apple TV. Ook zou Apple voor het eerst de systeemsoftware openstellen voor ontwikkelaars. Het ontwikkelaarscongres WWDC is dan wel het ideale moment om dat ruim van tevoren aan te kondigen.'], ['Op zijn vroegst komt die dienst er in het najaar, maar het kan ook nog 2016 worden, schrijft Re/code.'], ['De keynote van Apple CEO Tim Cook en anderen wordt maandag onder meer via Apple TV uitgezonden.']]"
"[['Webwinkels gaan vanaf vandaag bij Beslist.nl weer afrekenen per klik van de consument naar hun shop.\n\nDaarmee neemt de prijsvergelijker afscheid van een model dat een aantal maanden geleden werd ingevoerd: betalen naar gerealiseerde omzet (cps). '], ['Twinkle bericht dat winkeliers de prijs per klik via een veilingmodel moeten inkopen, een manier waarop ook Google de reclameposities bij de zoekresultaten verkoopt. De hoogste bieder verschijnt het prominentst. '], ['Een deel van de shops is echter niet blij met de minimum klikprijs in die veiling. '], ['Foto: Garry Knight (cc)']]"
"[['Apps en mobiele sites drukken het mobiele dataverbruik enigszins. Dat concludeert toezichthouder ACM in een markverkenning. '], ['Mobiele sites verbruiken veel minder data dan de gewone sites die voor computers gemaakt zijn. Gewone sites hebben uitgebreide vormgeving en dat kost veel dataverkeer. Een app hoeft maar eenmalig gedownload te worden. Daarna worden alleen nog de ‘nieuwe’ gegevens uitgewisseld. Dat scheelt fors.'], ['Het verbruik van mobiele data is vorig jaar niettemin verdubbeld. Dit is volgens de toezichthouder toe te schrijven aan ongeveer 4 miljoen consumenten die relatief vaak en veel internetten via hun telefoon.'], ['Het aantal klanten dat 4G gebruikt is in een jaar tijd ook verdubbeld naar ongeveer 40 procent. Wel blijkt uit de analyses dat de snelle groei van dataverbruik aan het afvlakken is.'], ['Telecombedrijven investeren overigens nog steeds in het vaste netwerk. De belangrijkste reden is dat KPN een glasvezelnetwerk uitrolt en tegelijk ook zijn oude kopernetwerk moderniseert om snel internet mogelijk te maken. Ook is Ziggo zijn kabelnetwerk sneller aan het maken.']]"
"[['Het advertentiebedrijf Superfish, dat adware leverde aan Lenovo en daarvoor scherp werd bekritiseerd, stopt. De technologie krijgt een vervolg in een nieuwe onderneming JustVisual.'], ['Omdat de marges op laptops niet erg hoog zijn, wilde Lenovo extra inkomsten genereren. En wel via adware die op de laptop was geïnstalleerd. Via die software hoopte Lenovo op mooie deals met adverteerders. Als klanten een webwinkel bezochten, kon het gebeuren dat men in een scherm een alternatieve aanbieding kreeg te zien.'], ['Om de advertenties te tonen, gebruikte Lenovo een eigen certificaat voor de browser. Die werd zelfs over bestaande certificaten heen geplaatst, zodat browsers niet meer konden beoordelen of sites veilig waren. Ook het gebruik van encryptiesleutels was niet al te handig aangepakt, waardoor kwaadwilligen de computer theoretisch geheel konden overnemen. Laptopeigenaren reageerden woedend. Zelfs het Amerikaanse ministerie van Binnenlandse veiligheid tikte Lenovo hiervoor op de vingers.'], ['Het bedrijf dat de adware leverde gaat het nu anders aanpakken. De oude techniek was gebaseerd op het visueel herkennen van artikelen waar consumenten naar keken. Superfish zocht daar dan soortgelijke objecten bij in de vorm van advertenties. Nu wil het dezelfde techniek gaan gebruiken voor het visueel zoeken naar artikelen, bijvoorbeeld kleding en meubelen. Daarvoor worden consumentvriendelijke apps ontwikkeld.'], ['Het sluiten van Superfish heeft mogelijk te maken met allerlei rechtszaken die zijn aangespand. Of die nog doorgaan, is niet bekend.']]"
"[['Direct uit fabrieken in China en Turkije en daarom goedkoper dan van merkfabrikanten, maar wel dezelfde producten. Met die propositie probeert Lesara een Europese online winkelketen te stichten, vanaf woensdag ook in Nederland.\n\nOvermorgen gaat Lesara in Nederland en Italië van start, waarmee het bedrijf dan in zes landen actief is en in potentie tegen de tweehonderd miljoen klanten heeft. Vanuit Duitsland breidde oprichter Roman Kirsch al uit naar Oostenrijk, Zwitserland en Luxemburg.'], ['In de achttien maanden van zijn bestaan groeide de onderneming naar laag dubbelcijferige miljoenenomzet met, volgens een investeerder, indrukwekkende marges. Dat mag niet helemaal bevreemden omdat de artikelen merkloos en in bulk worden ingekocht.'], ['Begin 2014 ontving de onderneming een investering van particulieren, onder wie de Zalando-oprichters en de oud-CEO van Puma. Tegen het einde van het jaar stapten Mangrove Capital, FundersGuild en ondernemer Fabrice Grinda in. Met deze financiering wordt de aanvoercapaciteit in China vergroot en nu gelanceerd in Nederland en Italië.'], ['Lesara.nl biedt naast discountprijzen ook nog eens tijdelijke kortingsacties. Productcategorieën: mode, sieraden, kinderen, techniek & lifestyle. Het bedrijf monitort constant of en welke trends ontstaan om daar het aanbod direct op af te stemmen.'], ['Bestellingen mogen gratis terug worden gezonden en kunnen achteraf worden betaald (Klarna).'], ['Kirsch per mail: “Door directe samenwerking met internationale producenten en leveranciers kan Lesara steeds voordelige prijzen aanbieden voor actuele producten met merkkwaliteit, die na identificering van een trend binnen drie à vier weken in het assortiment te vinden zijn – een uniek staaltje verkoop in de fast fashion.”'], ['Foto: Sjoerd Lammers (cc)']]"
"[['KeukenConcurrent heeft een nieuwe website gelanceerd die het voor consumenten mogelijk moet maken om ‘razendsnel en gemakkelijk’ de ideale keuken te kiezen. Bovendien kan via de site voortaan online keukenapparatuur\xa0 worden besteld.'], ['Opstellingen, kleuren en prijzen zijn volgens de retailer op de site eenvoudig te vergelijken. Via een smartphone of tablet net zo gemakkelijk als vanaf een computer of laptop, benadrukt de retailer. Een speciale module maakt het voor consumenten zelfs mogelijk thuis een 3D-keukenontwerp te maken. Wie de wensenlijst op de website invult, bespaart zichzelf het nodige zoekwerk.'], ['KeukenConcurrent heeft 45 winkels in Nederland.']]"
"[['De Weedviewer-app, ontwikkeld voor het beoordelen van het onkruidniveau op verhardingen in de openbare ruimte, is nu ook beschikbaar voor Android.'], ['Aan de hand van 10 digitale foto’s van de verharding in een meetvak berekent de Weedviewer de onkruidbedekking en vergelijkt deze met een schaalbalk voor onkruidbezetting op verhardingen.'], ['De Weedviewer is ontwikkeld door Peter van Welsem Advies, Tauw BV en Plant Research International, onderdeel van Wageningen UR.'], ['\n            ']]"
"[['Salesforce gaat samenwerken met een groot aantal Big Data-spelers voor zijn analyticscloud Wave, dat vorig jaar werd uitgerold. Google, Cloudera, Hortonworks, New Relic, Informatica en Trifacta moeten het zogenoemde last mile-probleem oplossen.'], ['In 2020 zal ongeveer 44 biljoen gigabyte aan data beschikbaar zijn voor bedrijven. Toch lukt het veel bedrijven niet om daarvan zelfs maar 1 procent te analyseren omdat het al erg moeilijk is om toegang tot die data te krijgen. Daarvoor moeten nu externe partijen gaan zorgen.'], ['Salesforce is daarin niet uniek. Hortonworks werkt naar eigen zeggen samen met duizend partners, zoals SAP, Microsoft en SAS.'], ['Wave komt voort uit de overname van EdgeSpring in 2013. Het is het geesteskind van Alex Dayon, oprichter van BusinessObjects.'], ['Salesforce wil verder gaan dan de vaak lastig te configureren oplossingen die momenteel op de markt verkrijgbaar zijn. Veel bedrijven zijn voor de interpretatie van Big Data aangewezen op datawetenschappers, terwijl verkoopmedewerkers en marketeers dat natuurlijk vooral zelf moeten kunnen doen.'], ['Het grote probleem zit hem volgens analisten vooral in het vergaren van informatie, de zogenoemde datasets die uit verschillende systemen zoals die van SAP moeten komen. Die worden uiteraard niet standaard met Wave meegeleverd.'], ['Sinds de lancering in oktober heeft Salesforce al grote klanten binnengesleept, waaronder Barclays en GE.']]"
"[['Recruitingspecialist VONQ uit Rotterdam opent een kantoor in Duitsland. Het bedrijf draait daar nu de meeste internationale campagnes voor zijn klanten.\n\nPraktisch vlak over de grens heeft VONQ een kantoor geopend in Düsseldorf, een mediastad in een industriële omgeving. Voor de recruitmentmarketingspecialist is dat het vierde kantoor na Rotterdam, Amsterdam en Londen.'], ['“We hikten er al een paar jaar tegenaan om in Duitsland te beginnen, mede vanwege de grote vraag die we van onze klanten krijgen voor die markt. Met name in de industrie en logistiek”, zegt marketingdirecteur Ralph Brasker.'], ['Eind vorig jaar ontving zijn onderneming een investering van Randstad. Dat was het laatste duwtje voor het bedrijf om zijn buitenlandse groeiplan ten uitvoer te brengen. Het kantoor huisvest nu vier man, maar het ziet ernaar uit dat er binnenkort al twee nieuwe mensen bij moeten komen.'], ['VONQ kent tot in de haarvaten van het web de kleinste en meest specialistische recruitmentsites en -fora. Voor bedrijven met vacatures zoekt het de beste mediamix voor een optimaal resultaat, kwalitatieve sollicitaties. De adviezen zijn datagedreven in de zin dat het rendement van de campagnes weer als input voor het systeem wordt gebruikt.'], ['Marketingbaas Ralph Brasker: “De nieuwigheid is dat we de kanaaladvisering nu beschikbaar stellen aan klanten middels een intelligent algorithm, zonder dat de tussenkomt van een consultant nodig is. Stap voor stap zullen we meer functionaliteiten toevoegen, waarmee het platform de plek is voor recruiters om al zijn job marketing activiteiten te managen voor zijn vacatures. Hiermee heeft de recruiter integraal inzicht in zaken als de performance van zijn campagnes en  overzicht in uitgaven.”'], ['Foto: Bert Kaufmann (cc)']]"
"[['Amazon komt met eigen huismerken voor zijn (Amerikaanse) boodschappendienst. Het leverde tot nu toe al diverse producten onder de noemer Elements, maar daar worden nu melk, graanontbijt en babyproducten aan toegevoegd.'], ['Elements is onderdeel van het Prime-programma, waarvoor Amerikaanse consumenten een vast bedrag per jaar betalen en waarvoor geen verzendkosten in rekening worden gebracht. Onder de noemer AmazonFresh levert het bedrijf boodschappen in diverse grote Amerikaanse steden.'], ['Amazon is ook een samenwerking aangegaan met fabrikanten als TreeHouse Foods die producten voor derden maken. Eigen merken zijn lucratiever vanwege de hogere marges.']]"
"[['De markt voor beveiligingssoftware heeft een goed jaar achter de rug, zo heeft Gartner berekend. De markt groeide vijf procent naar 21,4 miljard dollar. '], ['De sectoren die het goed deden waren volgens Gartner security information and event management (SIEM) en secure web gateway (SWG), maar ook identity governance and administration (IGA) en enterprise content-aware data loss prevention (DLP). De consumentenmarkt deed het minder goed.'], ['Symantec was de grootste softwareleverancier gemeten naar omzet, een kleine 3,7 miljard dollar, hoewel ook dit jaar weer marktaandeel werd ingeleverd. De tweede plaats wordt ingenomen door McAfee (Intel) en IBM bekleeft een derde plaats. Beide bedrijven zagen hun omzet stijgen.']]"
"[['Microsoft brengt Windows 10 op 29 juli in 190 landen op de markt als een gratis update voor Windows 7 of Windows 8.1. Vanochtend kregen gebruikers al een aankondiging, in de vorm van een extra taakbalk in hun huidige Windows systeem waarmee ze de update kunnen reserveren. '], ['De nieuwste versie van Windows is ontwikkeld met de hulp van ruim vier miljoen testers wereldwijd. Op dit moment zijn al bètaversies verkrijgbaar, maar die zijn nog niet productierijp.'], ['Windows 10 wordt geleverd met de nieuwe browser Microsoft Edge en Universal Windows-applicaties. Ook keert het oude menu weer terug waarmee snel applicaties kunnen worden geselecteerd.'], ['Consumenten hebben vanaf 29 juli 2015 een jaar de tijd om de update gratis te installeren. Daarna moet er betaald worden.']]"
"[['Na een loopbaan als interimmanager bij modebedrijven, lanceerde Hans Lormans in maart 2013 samen met zijn compagnon Peter Sorber Brandkids: een merkenplatform voor kinderkleding. Dat is een internationaal succes geworden. Lormans licht dinsdag de strategie van zijn bedrijf toe op E-commerce Live! in Amsterdam.'], ['Vanaf het begin heeft Lormans de klant centraal gesteld. ‘Wij hebben ons afgevraagd: ‘Hoe winkelen moeders (en een enkele vader) nou voor hun kinderen?’ Daarvoor hebben we eerst naar onszelf gekeken. Hoe winkelen wij voor onze kinderen? Vervolgens hebben we het aan onze vrienden gevraagd en aan vrienden van vrienden. Zo het hele land door tot aan Duitsland toe.’'], ['Veel kindermodemerken hebben moeite om zichtbaar te worden bij het grote publiek, ze missen schaalgrootte en het aantal fysieke winkels verdwijnt snel. Brandkids biedt daarom merken een online shop-in-shop. Lormans verzorgt de marketing en de e-commerce.'], ['Sanoma Ventures stapte al vroeg in, en Brandkids was al na zes maanden al in Duitsland actief. In e-commerce is schaalvergroting noodzakelijk, zegt Lormans. ‘Een kleine webwinkel heeft geen toekomst.’'], ['Boek tickets voor E-Commerce Live hier.']]"
"[['Digitenne blijft in elk geval tot 2020 in de lucht, maar de overheid stelt wel voorwaarden aan exploitant KPN. Die moet de overstap maken naar DVB-T2, wat mogelijk miljoenen euro’s gaat kosten.'], ['In de Digigids laat Diederik Rosenbaum, directeur TV en Proposities bij KPN, weten dat zijn bedrijf in principe het contract dat in februari 2017 stopt wil verlengen. Maar de overheid wil dat KPN gebruik gaat maken van de nieuwe standaard DVB-T2 om uitzendfrequenties te besparen.'], ['KPN wil echter niet de kosten gaan betalen voor nieuwe decoders die klanten nodig hebben. Daarnaast wil KPN 4G gaan gebruiken voor een nieuwe online tv-dienst Play, die dit najaar wordt aangeboden.'], ['Play wordt een video on demand-achtige dienst die via een app beschikbaar zal zijn. Consumenten kunnen dan kijken op een tablet of op een smartphone of de content via Chromecast naar een televisiescherm sturen. ‘Play geeft je de vrijheid om tv te kijken op je eigen moment, waar je dan ook bent’, vertelde Diederik Rosenbaum eerder dit jaar. Op dit moment werkt het Play-team samen met een beperkte groep gebruikers aan de eerste versies.'], ['Digitenne via KPN verliest op dit moment in een hoog tempo abonnees. In het derde kwartaal van 2014 telde de dienst 508.000 klanten, in het eerste kwartaal van 2015 nog maar 478.000. Dat komt omdat het aanbod aan zenders vergeleken met kabel of IPTV beperkt is en Digitenne daarmee hooguit interessant is voor kampeerders of voor een tweede toestel in huis.'], ['Digitenne is in de loop der tijd ook steeds duurder geworden. Op 28 juni gaat de prijs wederom omhoog, van 12,50 euro naar 14 euro per maand. Vermoedelijk zullen dan nog meer kijkers afhaken. Overigens biedt de NPO de drie publieke en regionale zenders via Digitenne free-to-air aan.']]"
"[['YouTube gaat dit jaar naar verwachting dit jaar 8,2 miljard dollar aan inkomsten genereren. Dat is in elk geval de schatting van een analist van Bank of America Merrill Lynch.'], ['De inkomsten van YouTube in 2015 stijgen met 34 procent ten opzichte van het jaar ervoor. In 2017 moet het totaal uitkomen op 13 miljard dollar. Dat is al bijna de volledige opbrengst van de muziekindustrie in 2014. De inkomstenstijging komt voornamelijk door de groei van het mobiele verkeer.'], ['Op Instagram na is er geen medium waar meer tijd wordt doorgebracht: het gemiddelde is vier uur per maand.']]"
"[['Gwénaël Merlin, Director of Partnerships EMEA bij TripAdvisor, komt 11 juni naar Emerce eTravel in Pakhuis te Zwijger in Amsterdam. '], ['Gwénaël kijkt naar de online trends: hoe moet de markt reageren op de wensen van vandaag? En wat kunnen we verwachten van nieuwe namen als Amazon Destinations, AirBnB en Alibaba?'], ['René Nieuwmans, Senior Commercial Manager bij Expedia, legt uit hoe Expedia nieuwe technologie inzet om de persoonlijke beleving van consumenten te verbeteren. Carl Michel, Executive Chairman bij Generator, licht toe hij zijn bedrijf verbindt jonge reizigers verbindt met hun merk.'], ['Bas Lemmens, Founder van Roomlr, laat zien wie nieuwe spelers zijn in de sharing economy reismarkt en wat kunnen we van deze bedrijven leren?'], ['Namens Travelzoo spreekt Richard Singer over zijn onderneming, die 27 miljoen geleden telt. Hoe ga je om met technisch aangelegde en de hoge verwachtingen van de consument?'], ['Tim Lammers van\xa0Koninklijke Burgers’ Zoo vertelt vol passie over zijn waterdichte content strategie. Hoe weet hij een offline beleving te vertalen naar online? Op de website speelt hij in op nieuws uit de dierentuin of de weersverwachting voor morgen, hij deelt de verhalen van zijn collega’s, en vertaalt zijn visie door op een spiksplinternieuwe app voor de dierentuinbezoeker waarbij relevantie en bezoekverrijking centraal staan.'], ['Het volledige programma staat hier. Tickets zijn hier te verkrijgen.']]"
"[['Salesforce heeft kalenderapp Tempo overgenomen voor een onbekend bedrag. Al op 30 juni staakt het huidige bedrijf zijn activiteiten.'], ['Tempo begon in 2010 vanuit Silicon Valley en haalde in 2013 10 miljoen dollar op van onder meer Eniac Ventures, Golden Venture Partners, Horizon Ventures, Mayfield Fund, Miramar Venture Partners en Qualcomm Ventures. De app was verkrijgbaar in 26 landen en negen talen.'], ['Agenda-apps zijn blijkbaar gewild. Microsoft kocht onlangs kalenderapp Sunrise en Google nam Timeful over.']]"
"[['De Nederlandse markt voor mobiele diensten is in het eerste kwartaal van 2015 met vier procent in omzet gedaald naar 1,17 miljard euro.\xa0 In vergelijking met het vierde kwartaal van 2014 bedroeg de omzetdaling zelfs 5,5 procent. Alleen Vodafone wist groei van omzet en marktaandeel te realiseren. Dat blijkt uit het Dutch Mobile Operator-rapport van Telecompaper.'], ['Ondanks de krimp, neemt de daling wel geleidelijk af. Zo was er in het eerste kwartaal van 2014 nog sprake van een daling van 10,7 procent ten opzichte van hetzelfde kwartaal in 2013.'], ['Spraakdiensten leveren steeds minder op. De omzet daalde in het eerste kwartaal met 9,7 procent. De omzet uit datadiensten stijgt wel, maar daar staat een fore omzetdaling uit sms-diensten tegenover.'], ['T-Mobile verloor de meeste omzet zowel op jaarbasis als op kwartaalbasis. Het omzetaandeel van KPN bleef relatief stabiel op ruim 41 procent marktaandeel.']]"
"[['Hotelspecials.de won dit jaar de Thuiswinkel Cross Border E-commerce Award. Dennis van Allemeersch vertelt morgen op E-commerce Live hoe HotelSpecials zich in 2014 op succesvolle wijze op de Duitse reismarkt begaf.'], ['Welke keuzes werden gemaakt om internationaal te kunnen groeien, hoe werd het bezoekersverkeer gegenereerd en hoe leidde dit op succesvolle wijze ook over de grens tot een hoge conversie?'], ['Van Allemeersch begon zijn carrière als strateeg bij Accenture in Londen, waarna hij aan de slag ging bij SNS Reaal, onder meer als Hoofd Marketing Directe Distributie en Hoofd Corporate Strategy.'], ['In 2007 stapt Dennis over naar eBay. Eerst als Country Manager Benelux bij Paypal en vervolgens als Director B2C eBay Classifieds Noord Europa. Eind 2013 werd Dennis CEO van HotelBooker, een online reisbureau actief in Noord-West Europa (in Nederland bekend van HotelSpecials.nl en HotelAanbiedingen.nl).'], ['Sinds begin 2014 is Dennis tevens bestuurder bij Thuiswinkel, en vertegenwoordigt hij de Europese webwinkeliers bij de ECB.'], ['Boek tickets voor E-Commerce Live hier.'], ['\xa0']]"
"[['De Nederlandse startup WindowSketch die interactieve advertenties op winkelruiten wil projecteren, krijgt al meteen concurrentie. In New Babylon Den Haag wordt bij de Store of the Future die 23 juni opengaat, een digitale winkelruit van Glass Shop Wall gedemonstreerd.'], ['Een nieuw type beamer projecteert vanaf de onderkant op het gemodificeerde glas. Winkeliers en verhuurders kunnen met het projecteren van videocontent op de ruit extra inkomsten genereren. Ook kan de Glass Shop Wall gebruikt worden voor het weergeven van bijvoorbeeld advertenties, stadsinformatie en zogenoemde amber alerts. Er komt een mobiele applicatie waarmee content eenvoudig aangepast kan worden.'], ['Het initiatief komt van Wesley Weerdenburg die als retail innovator is verbonden aan de Retailagenda, in het leven is geroepen door het Ministerie van Economische Zaken.'], ['Winkelruiten bepalen voor een groot gedeelte de sfeer van een winkelgebied. Met Glass Shop Wall kan een eerste indruk van de consument volgens Weerdenburg dynamisch beïnvloed worden. ‘Als een winkelier op dit moment gebruik maakt van video in zijn etalage, gebeurt dit vaak door middel van een scherm of ondoorzichtig folie. Hierdoor gaat het open karakter van een etalage verloren. Glass Shop Wall biedt het beste van twee werelden. Zelfs buiten openingstijden kan productinformatie getoond worden, terwijl er overdag, indien gewenst, zonder beperking van het zicht naar binnen gekeken kan worden.’'], ['Store of the Future is het kleinste innovatieve warenhuis van Nederland. Hier tonen diverse partijen retailinnovaties.'], ['\xa0']]"
"[['De organisaties ADCN, DDA, Dutch Digital Design, IAA Nederland, Orange Lions en VEA gaan samenwerken om Nederlandse topcreativiteit te promoten tijdens het Cannes Lions Festival 2015. Op 25 juni organiseren zij vlakbij het Palais des Festivals de ‘Embassy of Dutch Creativity’, een programma om het beste werk en talent uit Nederland te delen met opdrachtgevers en media.'], ['Op deze manier hoopt men Amsterdam en Nederland nog beter te profileren als ‘creative capital’ in de internationale pers. Economische groei van de Nederlandse creatieve industrie, met name op het gebied van advertenties en design, is afhankelijk van nieuwe opdrachten uit het buitenland.'], ['Veel creatieve bureaus groeien internationaal en internationalisering staat hoog op de agenda van het Topteam Creatieve Industrie. Amsterdam staat volgens de initiatiefnemers wereldwijd op de kaart als ‘creative capital’ en wil de concurrentiepositie verder versterken. Daar is ondernemerschap en samenwerking tussen verschillende organisaties, bureaus en disciplines voor noodzakelijk.'], ['Aan het programma van de ‘Embassy’ neemt een diverse groep creatieve bureaus uit Nederland deel, waaronder 123RF, Achtung!, Adobe, BSUR, Caviar, Code d’Azur, Dawn, Digitas LBi, Hazazah, Heineken, INDG, Indie, Made For Digital, MediaMonks, Minivegas, N=5, Ogilvy, Stichting Tick, Superhero Cheesecake, SuperHeroes, Tam Tam, The Ambassadors, UM Studios, VBAT, WeFilm en Yune.']]"
"[['We moesten natuurlijk meteen aan de Segway denken, maar deze Oxboard lijkt daarvan een lichte variant. Zonder stuur. Ondanks de hoge fun-factor, ligt de focus op praktische vervoerstoepassingen voor een brede doelgroep.'], ['Met een snelheid van 15 kilometer per uur en een actieradius van 20 kilometer, vervult de Oxboard een voorheen nog niet ingevulde transportbehoefte voor ‘de laatste kilometers’, zoals de weg van het treinstation naar kantoor.'], ['Het Oxboard bestaat simpel gezegd uit een plank met twee wielen en is uitgerust met vier gyroscopen die op de honderdste millimeter nauwkeurig de balans corrigeren. De gebruiker kan voor- en achteruit rijden, bochten maken en 360 graden om zijn as draaien. Leun je naar voren, dan rijd je naar voren, leun je naar achteren, dan rijd je naar achteren.'], ['Het Oxboard is 60 centimeter breed en weegt 11 kilo. De accu is binnen twee uur weer opgeladen en de gebruiker kan daarna 15 tot 20 kilometer rijden met een maximum snelheid van circa 15 kilometer per uur. Een indicator geeft het accuverbruik aan en rubberen stootbumpers bieden extra bescherming tijdens het gebruik.'], ['Amerikaanse vinding weer zeker? Nee, de fabrikant komt gewoon uit Eindhoven. Het eerste Oxboard is afgelopen week overhandigd aan de Nederlandse coureur Tom Coronel.']]"
"[['ING Bank lijkt weer een nieuwe financiële onlinedienst te lanceren. Dit keer onder de naam Yolt. De handelsnaam is op 22 mei gedeponeerd.'], ['De klasse-aanduiding meldt: ‘Computer hardware en software, waaronder software op het gebied van bancaire en financiële zaken. En: Financiële zaken; monetaire zaken; bankzaken; voornoemde diensten mede verleend via elektronische weg en het internet.’'], ['Er is ook een Nederlandse website in de lucht, waarop alleen Welcome @ Yolt is te lezen. Uit de Whois gegevens valt echter niet af te leiden of die site van ING is.'], ['ING wacht doorgaans niet erg lang met nieuwe producten na het deponeren van handelsnamen. Dat gold ook voor Payconiq, een mobiele app waarmee thans in Leuven wordt geëxperimenteerd.']]"
"[['Jeroen Derwort van Gamebasics ontwikkelde het internetspel Online Soccer Manager (OSM) in 2001 op zijn zolderkamer. Meer dan 3,5 miljoen mensen spelen dit spel inmiddels wereldwijd, via de mobiele apps en de website.'], ['Vanuit een kantoor in Zoetermeer dat gebouwd is als een voetbalstadion, werkt Derwort inmiddels met een gedreven team van dertig medewerkers aan de verdere uitbreiding van de game. Hun missie: zoveel mogelijk voetballiefhebbers manager laten zijn van hun favoriete club.'], ['Maandblad Quote plaatste Derwort afgelopen jaar in de lijst succesvolle jonge ondernemers tussen Armin van Buuren en Doutzen Kroes.'], ['In een interviewsessie vertelt Jeroen dinsdag op E-commerce Live! meer over de strategie en toekomstplannen van Gamebasics: welke acquisitie kanalen gebruikt het\xa0om te groeien (betaald en onbetaald)? Welke mechanismen worden gebruikt om organisch te groeien? En wat zijn de plannen voor de toekomst?'], ['Boek tickets voor E-Commerce Live hier.']]"
"[['Ben je voorbereid op de toekomstige ontwikkelingen in e-fulfillment? Waar eindigt de rat race van de cutoff tijden? Wat zijn innovaties in click & collect, omnichannel- en cross border logistics? Allemaal vragen waar Jeroen Dekker wel antwoord op weet. Hij spreek dinsdag op E-commerce Live! in Amsterdam.\n'], ['Jeroen was eind jaren negentig directeur bij de eerste webwinkel in Nederland: Shop.nl. Daarna startte hij zijn eigen keten van webwinkels in voedingssupplementen die hij succesvol verkocht. Parallel hieraan richtte hij enkele bedrijven op in Nederland, België en Nepal actief in webshopontwikkeling en grafische vormgeving. In 2011 heeft hij samen met een compagnon het e-fulfilmentbedrijf Active Ants overgenomen waar hij nu managing partner is.'], ['Aan de hand van verschillende klantcases van onder andere Beate Uhse, Loavies.nl en boohoo.com geeft Dekker op praktische wijze zijn visie over de toekomst van e-fulfilment. Wie de toekomst ziet, weet welke stappen hij vandaag moet nemen.'], ['Boek tickets voor E-Commerce Live hier.'], ['\n            ']]"
"[['Woensdag heeft hij zijn eigen feestje: dan opent Geert-Jan Smits een nieuwe winkel in de Affuitenhal aan de Hemkade in Zaandam. Een dag eerder is Smits op E-commerce Live! in Amsterdam.'], ['Martijn van der Zee, vorig jaar verkozen tot de meest innovatieve e-commerceprofessional van 2014,\xa0interviewt dinsdag verschillende andere e-comprofessionals over de grootste e-uitdagingen die zij zien binnen\xa0de retail in Nederland. En dat zijn naast Smits niet de minsten: Directeur e-commerce bij Jumbo Roland van den Berg bijvoorbeeld, Boudewijn van Nieuwenhuijzen van de HEMA, Maartje Frederiks van HelloFresh, Robin Dragstra van De Buren en Symen Jansma van TravelBird.'], ['In het tweede deel van deze interviewsessie wordt de Emerce E-commerce 10 van 2015 bekendgemaakt. Het gaat hierbij om personen die het vak in het afgelopen jaar vooruit hebben gebracht door de grenzen ervan op te zoeken, dan wel de online business nieuwe impulsen te geven. Van vernieuwende webshops tot grensverleggende e-commerceconcepten.'], ['Smits is een van de kandidaten. Vijf jaar geleden is hij gestart met een nieuw initiatief binnen de woonbranche, Flinders, een winkel voor designmeubelen, verlichting en woonaccessoires. Daarvoor was hij partner bij internetadviesbureau Jungle Minds.'], ['Woensdag begint voor Smits een nieuw hoofdstuk. Dan wordt officieel de showroom van Flinders in Zaandam in gebruik genomen. Op zo’n 400 vierkante is een groot deel van de meer dan 15.000 meubels men verkoopt tentoongesteld.'], ['\xa0']]"
"[['Noem het een Emerce eWeek in het klein. Hoewel, klein…? Vanaf dinsdag organiseert Emerce samen met diverse partners niet minder dan drie grote evenementen in de Beurs van Berlage: E-Commerce Live, Digital Marketing Live en Mobile Convention Amsterdam.'], ['E-Commerce Live! is een nieuw congres, waar de grotere retailers, webshops, e-tailers, fabrikanten, groothandel en merken samenkomen voor de nieuwste trends, beste tactics en innovatieve mogelijkheden op het gebied van e-commerce.'], ['Sprekers zijn onder meer Christoph Lange van Zalando, Julia Hoffmann van marktplaats Etsy, Viktor van der Wijk van KLM, Ellen Snijder van Fashionchick.nl, Ronald van den Berg van Jumbo, Maurice Jongerius van Bol.com en Asbjørn Jørgensen van The Cloakroom. Een complete lijst vind je hier.'], ['Tijdens E-commerce Live! vinden drie zogenoemde software flights plaats. Deelnemers krijgen in vogelvlucht een overzicht van alle software, toepassingen en bedrijven op het gebied van respectievelijk search, analytics en fulfillment, aanwezig op de demo area. Ideaal voor e-commerce professionals in de oriënterende fase in het aankoopproces van nieuwe software en tools en voor leveranciers een zeer efficiënte manier om nieuwe contacten te leggen met klantorganisaties.'], ['Tijdens e-Commerce Live! maken we ook de E-commerce 10 2015 bekend. Het gaat hierbij om personen die het vak in het afgelopen jaar vooruit hebben gebracht door de grenzen ervan op te zoeken, dan wel de online business nieuwe impulsen te geven. Van vernieuwende webshops tot grensverleggende e-commerceconcepten. De shortlist is samengesteld door de redactie van Emerce met input van Emerce-lezers en e-commerce-experts.'], ['Boek tickets voor E-Commerce Live hier.'], ['Op woensdag organiseren we als vanouds het grootste event van de Benelux op het gebied van online advertising en marketing, Digital Marketing Live!. Met spot on sessies over social, mobile en digital advertising en Customer Dialogue. Het evenement wordt ondersteund door alle relevante brancheverenigingen zoals DDMA, DDA, MWG, VEA en IPAN, met panels, promotie en andere bijdragen.'], ['Sprekers zijn onder meer Mark Ogertschnig van IKEA Nederland, Paul Tholen van Heineken, Jamal Benmiloud van Earn Media, Humphrey Fredriksz van Aegon, Valentijn Bras van Scoupy en Rens Bosma van Universal Music. Een volledige lijst van sprekers vind je hier.'], ['Nieuw dit jaar op Digital Marketing Live! is de speciale Agency Lounge waar de crème de la crème van de Nederlandse mediabureaus aanwezig is met een hospitality service voor haar relaties en klanten.'], ['Ook nieuw op Digital Marketing Live! is een speciale MarTech area met software partijen. Via live demo’s word je in rap tempo bijgepraat over de mogelijkheden en kansen van deze software en toepassingen voor de uitvoer van jouw marketingstrategie.'], ['Boek tickets voor Digital Marketing Live hier.'], ['Het derde evenement op donderdag is Mobile Convention Amsterdam. Daar zal de voertaal overwegend Engels zijn. MCA wordt samen met CM georganiseerd. Sprekers zijn onder meer Jeremy Abbett van Google, Arco van der Velde van ProRail, Emiel Janson van Blende, Volker Koppe van Visa Europe, columnist Mark Fidelman en Jack Harris van MEF/Wirecard. Een lijst van alle sprekers vind je hier.'], ['Er zijn diverse panels, onder meer over mobiele marketing, met als deelnemers Ian Carrington (Google), Telefónica’s Daniel Rosen, Scott Seaborn (Aimia) en Peter Sells van Havas. Daarnaast stellen vijf mobiele startups uit Nederland zich elk tien minuten voor.'], ['Boek tickets voor Mobile Convention Amsterdam hier.'], ['De Beurs van Berlage ligt op loopafstand van het Centraal Station in Amsterdam. Wil je toch met de auto komen dan kun je parkeren bij\xa0 Parking Centrum Oosterdok. Dat kost een tientje per dag.'], ['']]"
"[['Energieleverancier Oxxio zet sinds kort Big Data in om klanten nog beter te kunnen informeren over hun energieverbruik. En heeft een open app ontwikkeld die energieadviezen geeft aan alle Nederlanders. '], ['Manager E-business Joos Luteijn zit al negen jaar bij Oxxio, maar zijn werk is volledig veranderd, zegt hij. “Negen jaar geleden was de energiemarketeer bezig met loyaliteitsprogramma’s, kortingsacties of relatiereisjes naar De Efteling. Nu ziet iedere energieleverancier de mogelijkheden en noodzaak van verandering omdat de marges steeds kleiner worden. Dat is straks gewoon geen haalbaar model meer. Gelukkig worden we geholpen door ontwikkelingen als decentralisatie van de stroomproductie (de consument wordt zelf producent) en nieuwe digitale technieken.”'], ['Onopgemerkt\nLuteijn koos destijds voor Oxxio, omdat het een van de eerste energieleveranciers was die actief diensten ontwikkelde voor de slimme energiemeter. “Daar zat nog geen grote visie achter, maar het bood wel mogelijkheden om op een nieuwe manier met de klant te communiceren.” En dat is nog steeds de filosofie.'], ['Anno 2015 concentreert het digitale marketingbeleid zich grotendeels op mobiele apps. Applicaties die niet onopgemerkt zijn gebleven. Zo won Oxxio twee jaar geleden de internationale Digital Communication Award in de categorie ‘Online Strategy of the Year’. Luteijn: “Ik denk dat we van alle energieaanbieders de meest volwassen appstrategie hebben, maar we doen het ook al ruim vijf jaar. Er moet wel steeds harder aan getrokken worden om die positie te behouden.”'], ['Oxxio zet de app doelbewust niet in voor harde marketing, zoals aanbiedingen. Heel veel meer dan gas en stroom hebben energiebedrijven immers toch al niet te bieden. De toegevoegde waarde zit hem in het geven van relevante informatie en adviezen. “Wij zien het gebruik van de app al als een touchpoint. De uitdaging is vervolgens om die app ook echt toegankelijk te maken. En niet alleen maar grafieken te tonen, daarmee schrik je lager opgeleiden sowieso mee af. Je moet er een begrijpelijke interpretatie overheen gooien.”'], ['Hardware\nSinds kort, na een proef van bijna een jaar, gebruikt Oxxio ook Big Data om patronen te herkennen die moeten leiden tot een voorspellend jaarrapport. Dit soort diensten kan er in de toekomst voor zorgen dat consumenten minder snel overstappen.'], ['Het bedrijf nam al een belangrijke stap door zijn energie-app open te stellen voor alle Nederlanders. Zij moeten hun meterstanden wel handmatig invoeren, maar zelfs dan is een voorspelling mogelijk. De e-businessmanager ziet de app vooral als het begin van wat in de toekomst wel eens een op zichzelf staande dienst zou kunnen worden. “Intern voeren we een discussie over hoe wij deze groep gebruikers moeten gaan zien. Zijn dat potentiële Oxxio-klanten, of gaan we in de toekomst betaalde diensten aanbieden als een apart merk?”'], ['Soortgelijke ontwikkelingen ziet Luteijn bij energieprijsvergelijkers. Zo wil GasLicht.com klanten inzicht geven in het energieverbruik en op basis daarvan overstapadviezen geven. Een logische propositie, die de rol van de energieleverancier wel eens zou kunnen marginaliseren, denkt hij. Energieleveranciers zullen dus nog meer toegevoegde waarde moeten bieden. “Interfaces verschaffen naar slimme apparaten zoals de Nest doen we nu al, de smarthome-markt ontwikkelt zich sterk, maar we hebben er bewust voor gekozen om geen eigen hardware op de markt aan te bieden. De laagdrempeligheid van apps heeft nog altijd onmiskenbare voordelen.”'], ['*Dit artikel verscheen eerder in het meinummer van Emerce magazine (#140)']]"
"[['Het internet heeft veel moois voortgebracht, maar leidt ook tot een portie dagelijkse ergernis. Spam wordt volgens StudyWeb.com nog het meest gehaat. Van pop-up advertenties zijn we ook al niet gecharmeerd en captcha’s mogen ook weg. Oftewel: de zeven meest gehate internet innovaties.'], ['Warren Price Photography / Shutterstock.com'], ['']]"
"[['De vergelijking met Google Chromecast of Apple TV wordt angstvallig vermeden. Met de oersaaie productnaam Microsoft Wireless Display Adapter moet dat in elk geval lukken. Maar is het ook echt een goed alternatief voor Chromecast?\n'], ['Persoonlijk zou ik eerder Microsoft Mighty Miracast of Microsoft Copycat als naam hebben gekozen. De Mircosoft WDA, zoals ik hem voor dit artikel dan maar even afkort, lijkt nog wel het meeste op de Google Chomecast. Een draadloze HDMI-stick die je rechtstreeks in een HDMI-ingang van de televisie kan steken, waarbij stroom wordt voorzien via een USB-aansluiting (een kabel die helaas niet is te vervangen, maar vastzit aan het apparaatje).'], [''], ['Google Chromecast, en ook de Apple TV, mogen dan wel via een app of afstandsbediening worden aangestuurd, alle programma’s en software draaien volledig standalone op beide apparaatjes. Ook al heb je het idee dat je een YouTube-filmpje naar het grote scherm ‘veegt’, Chromecast opent razendsnel de YouTube-app en via Wifi wordt het filmpje dan via Chromecast gestreamd.'], ['Microsoft WDA kan niets vanuit zichzelf en er draaien dan ook geen apps op. Toch wel een kleine teleurstelling voor de 70 euro die je moet neerleggen voor een apparaatje dat alleen maar kan weergeven wat ook op een ander scherm is te zien. Aan de andere kant scheelt het weer het continu moeten updaten van allerlei apps of juist het ontbreken van bepaalde apps. Alle apparaten die Miracast ondersteunen, en dat is een grote selectie aan Windows 8 en Android-producten, kunnen via WiFi Direct rechtstreeks een verbinding maken.'], [''], ['De Microsoft WDA laat geen enkel menu zien op je televisie, alleen het Microsoft-logo en de melding Ready to connect. Daarna kun je vanuit een Miracast-ondersteunend apparaat je scherm ‘spiegelen’ naar de Microsoft WDA, als enig scherm of zelfs als tweede scherm gebruiken. Zo eenvoudig als wat, hoewel het mij zonder een duidelijke handleiding toch wat zoeken op internet kostte om te kijken hoe ik die verbinding moest leggen.'], ['Eenmaal werkend, is de verbinding uitermate stabiel. Ik had geen hangers, vertraging of wegvallend beeld, maar zo soepel als in het onderstaande reclamefilmpje ging het nou ook weer niet. Vooral bij videoprogramma’s als YouTube en Netflix viel het beeld tegen. In vergelijk met Apple TV en Chromecast, was het beeld toch wat minder scherp, af en toe wat blokkerig. Persoonlijk is het gemis van Dolby Digital 5.1 een echte ‘dealbreker’, die wil ik bij het kijken van Netflix graag over al mijn speakers horen en niet alleen stereo.'], ['Het tonen van PowerPoints, foto’s, browsen en zelf het spelen van sommige games verliep wel grotendeels zoals geadverteerd. Maar dan wel in een kleine setting (het bereik van de Microsoft WDA is maximaal tien meter) en valt het streamen naar een projector ergens achterin de zaal gelijk af.'], ['De Microsoft Wireless Display Adapter doet wat ie belooft, draadloos beeld doorsturen vanaf een tablet of laptop, maar voor hetzelfde aankoopbedrag koop je twee Chromecasts die meer functionaliteit bieden. Een saaie pretentieloze naam was dus toch niet zo’n slechte keuze.'], ['']]"
"[['De Nederlandse marktplaats voor studiemateriaal Stuvia mag op een aantal Belgische universiteiten niet meer gebruikt worden. De Universiteit Gent en Katholieke Universiteit Leuven vinden het ‘onethisch’ om samenvattingen te verkopen.'], ['Behalve Stuvia geldt het verbod ook voor soortgelijke platforms als Graduator. De KU Leuven verbiedt het gebruik nu al, en de Universiteit van Gent gaat dat doen vanaf het komende academiejaar.'], ['Jaap van Nes, medeoprichter van Stuvia, laat aan de Belgische media weten dat hij vermoedelijk flink wat inkomsten kwijt zal raken. De gemiddelde verkoopprijs van een document bedraagt 5 euro, daar krijgt Stuvia dan 30 procent over.'], ['Juridisch gezien hebben ze geen zaak, meent Van Nes. De verkoop van van uittreksels gebeurt offline al jaren. En er zit ook geen auteursrecht op.'], ['De universiteiten willen geen gesprek met de Nederlanders.\xa0 Studenten van de Universiteit van Gent die notities en samenvattingen verkopen worden voor de interne tuchtcommissie gebracht en kunnen geschorst worden.']]"
"[['Sociale pokergames doen het steeds minder goed. Dat blijkt uit cijfers van SuperData Research. Het bedrijf schat dat de totale omzet uit die games fors is gedaald, van 203 miljoen dollar in 2013 tot 179 miljoen dit jaar.'], ['En het wordt er niet veel beter op. In 2017 genereren deze games nog maar 156 miljoen dollar. Dat lijkt grotendeels het gevolg van de poker-app van Zynga, die de markt domineert, maar niet veel succes heeft. Spelers spenderen er niet veel geld aan, en het aantal spelers neemt af, tot onder de 20 miljoen.'], ['De World Series of Poker-app van Playtika/Caesars lijkt de positie van Zynga in te nemen. In het algemeen verschuift de markt naar mobiel.'], ['De marktonderzoekers zeggen dat het niet eenvoudig is om een goede pokergame te ontwikkelen. Hiervoor is geavanceerde kunstmatige intelligentie vereist.']]"
"[['ING lanceert aanstaande maandag als eerste bank in Nederland digitaal Incassomachtigen voor haar klanten. Bedrijven en overheidsinstanties kunnen klanten daarmee gemakkelijk met een digitale incassomachtiging online laten betalen.'], ['Machtigingen en verificaties voor incasso’s gaan nu vaak nog via papier en per post. Met de nieuwe bankdienst, die wordt gelanceerd onder de naam Incassomachtigen, kunnen bedrijven en instellingen die bij ING bankieren deze nieuwe methode aanbieden op hun webpagina voor zowel doorlopende als eenmalige incasso’s. Daarbij vindt de machtiging en verificatie via de bank online plaats, zodat er geen papieren machtiging meer nodig is.'], ['Volgens Annerie Vreugdenhil, directeur Zakelijk bij ING, willen consumenten en bedrijven 24/7 online zijn en dus wil men betaalmethodes die daarbij passen.'], ['Omdat deze nieuwe betaalmethode is gebaseerd op een interbancaire standaard die door Betaalvereniging Nederland wordt beheerd, kunnen op termijn ook andere banken dit aanbieden. ING zorgt samen met betalingsverwerker Equens voor de technische afhandeling en verwerking.'], ['\n            ']]"
"[['De 31-jarige Ross Ulbricht heeft levenslange gevangenisstraf gekregen voor het oprichten van de ondergrondse marktplaats Silk Road, waar op grote schaal drugs en identiteitsbewijzen werden verhandeld. Silk Road was alleen via het Tor-netwerk benaderbaar.'], ['In 2013 werd de site offline gehaald. Op dat moment was er volgens de FBI al 213,9 miljoen dollar (omgerekend 188 miljoen euro) omgezet. Ulbricht incasseerde daarvan 11,6 miljoen euro aan commissies.'], ['Silk Road was geen gewone website, maar alleen toegankelijk via het anonieme netwerk Tor. Betaald werd er met bitcoins. De drugs werden in het algemeen gewoon via de post verstuurd of in de VS via diensten als Express Mail. Het is bijna onmogelijk voor posterijen om die pakketjes te controleren, aangezien zij die vanwege het briefgeheim niet zomaar mogen openen.'], ['Omdat hij wat slordig was geweest, wist de FBI de identiteit van Ulbricht te achterhalen. Die ontkende aanvankelijk in alle toonaarden dat hij achter het netwerk zat. Later gaf hij toe dat hij de site was begonnen als ‘economisch experiment’.'], ['Ook in Nederland werd gebruik gemaakt van Silk Road voor de verkoop van drugs. Een dezer dagen kreeg de Nederlander Maikel S., in Chicago tien jaar gevangenisstraf voor de illegale drugshandel via. Met de verkoop van onder meer MDMA, XTC, cocaïne en LSD via Silk Road had hij in korte tijd meer dan 3 miljoen dollar (2,7 miljoen euro) aan bitcoins verdiend.']]"
"[['Amazon.com gaat orders nog sneller afleveren bij zijn klanten in veertien grootstedelijke gebieden in het hele land.\n\nAmazon Same Day is een dienst die enkel beschikbaar is voor klanten die jaarlijks honderd dollar betalen voor de bezorgdienst Prime. Dat is een abonnement waarbij alle orders gratis worden bezorgd binnen twee dagen. Dat is snel, in vergelijking met de posterijen. '], ['Prime belooft tientallen miljoen producten binnen twee dagen te kunnen leveren. Die selectie voor Same Day wat kleiner, maar nog behoorlijk: een miljoen producten. '], ['Met een logo op de productpagina is in de webwinkel te zien of de klant die item vandaag nog kan ontvangen. Dat geldt overigens enkel voor orders die voor noen zijn geplaatst. Die verschijnen dan ergens tussen dat moment en negen uur ‘s avonds aan de voordeur. Bestellingen die tot middernacht wordt geplaatst worden de volgende dag afgeleverd. '], ['Een bestelling moet ook minimaal 35 dollar waard zijn om supersnel te kunnen worden afgeleverd. ']]"
"[['Lightcurb, een iBeacon-platform van Snakeware, stelt zijn systeem open voor externe ontwikkelaars met een SDK.\n\nHierdoor kunnen ontwikkelaars op laagdrempelige wijze iBeacon-functies toevoegen aan hun eigen Android- en iOS-apps. Ate van der Meer: “Met de SDK kan in een handomdraai het complete traject van detectie, afhandeling en notificatie aan apps worden toegevoegd. De SDK werkt als een plugin.”'], ['Het digitale bouwpakket van Lightcurb is beschikbaar in het Engels, Nederlands, Frans, Arabisch en Chinees. Aan Spaanse, Duitse en Russische versies wordt gewerkt.'], ['Winkels of winkelcentra kunnen hun bezoekers via de telefoon, al dan niet op basis van CRM-data, van contextueel relevante informatie. En musea of muziekfestivals kunnen hun bezoekers informeren over kunstwerken, optredens en andere nuttige voorzieningen. '], ['Foto: Mark Gunn (cc)']]"
"[['De markt voor mobiele webdiensten zal de komende jaren fors groeien. Dat is in elk geval de verwachting van Digi-Capital. De omzet verdrievoudigt, van 300 miljard dit jaar naar 850 miljard in 2018.'], ['Mobiele commercie staat daarbij centraal. Die was vorig jaar al goed voor zo’n 41 miljard dollar. Mobiel adverteren is een van de belangrijkste groeimarkten en zou in-app aankopen qua omzet kunnen passeren. De appmarkt lijkt overigens nog lang niet verzadigd: die gaat van 30 miljard naar 75 miljard dollar. Gaming lijkt iets in te leveren.'], ['De onderzoekers concluderen dat het mobiele web veel meer impact heeft dan het originele web twintig jaar geleden.'], ['De verwachtingen hebben betrekking op de belangrijkste markten: Noord-Amerika, Europa en Azië.'], ['\xa0']]"
"[['De jeugdorganisatie van de Protestantse Kerk (JOP) wil via crowdfunding 25.000 euro ophalen voor YourStory, een online game waarin de gebruiker zingevingsopdrachten uitvoert in het dagelijks leven. ABN AMRO MeesPierson begeleidt de protestantse jeugdorganisatie bij het crowdfundingproject.'], ['De app moet jongeren op een vernieuwende manier in contact brengen met de kerk en het geloof. Men richt zich nu nog op Soest en Amersfoort, maar de initiatiefnemers zien landelijke potentie.'], ['De maatschappelijke opdrachten in YourStory worden aangedragen door kerken, scholen, verenigingen, overheden en bedrijven. Al meer dan veertig organisaties brachten opdrachten in het spel.']]"
"[['Advocaat-generaal Van Peursem adviseert de Hoge Raad om de zaak tussen Stichting BREIN en internetproviders Ziggo en XS4ALL over het blokkeren van torrentsite The Pirate Bay te schorsen en vragen voor te leggen aan het Hof van Justitie van de EU.'], ['BREIN heeft in een eerdere procedure een verbod afgedwongen, maar dat leidde er niet toe dat de gewraakte site uit de lucht ging. De rechtbank wees in deze zaak de gevraagde blokkade toe, het Hof in hoger beroep niet, voornamelijk omdat die maatregel volgens het Hof niet effectief zou zijn. BREIN besloot daarop in cassatie te gaan.'], ['De eerste vraag die de advocaat-generaal aan het Hof van Justitie van de EU zou willen stellen is of The Pirate Bay zelf illegale content ‘meedeelt aan het publiek’ volgens de Auteursrechtrichtlijn. Als dat niet zo is, moet volgens de advocaat-generaal worden gevraagd of uit de Auteursrechtrichtlijn kan volgen dat toch een blokkadebevel aan de internetproviders kan worden opgelegd.'], ['Hij adviseert verder dat de zaak om een andere reden over zou moeten: de door het Haagse Hof aangelegde evenredigheids- en effectiviteitstoets van de blokkademaatregel is volgens hem onjuist, want te streng.'], ['De Hoge Raad kan het advies desgewenst naar zich neerleggen. Men verwacht op 9 oktober 2015 uitspraak te doen in deze zaak.']]"
"[['Coolblue is de Nederlandse genomineerde voor een Europese E-commerce Award, meer specifiek in de categorie die het ondernemerschap van de directie beloont.\n\nEen nogal zware jury, een van twaalf mannen en vrouwen, buigt zich over de vraag of de Nederlandse allesverkoper de meeste ondernemende van Europa mag heten. '], ['Daarbij ondervinden de Rotterdammers op papier concurrentie van Blivakker.no,  Carnet de Mode (F), Green Man Gaming (VK), LOVEThESIGN (It). Micksgarage.com (Irl), Myshoe.gr, NewPharma (B), Skatepro (DK) en Twisto (CZ). '], ['Daarnaast is er ook een prijs voor Europa’s beste pure player. Qua nominaties wordt die categorie gedomineerd voor kledingwinkels, waarbij Yoox en Net-a-Porter bovendien dubbel kans hebben om te winnen. Beide bedrijven zijn genomineerd en zijn sinds de recente fusie zusterbedrijven van elkaar. Daarnaast staat ASOS hier de lijst, samen met Komplett, Lego en Farfetch.'], ['Lego zou in zekere zin ook in de rubriek Omnichannel Award passen, maar daar waren de plekjes al bezet door Vodafone, IKEA, Marks & Spencer, Suitsupply, Nespresso en Bolia. '], ['Van de twintig nominaties vielen er zes in Engeland. De uitreiking is 9 juni tijdens de Global E-commerce Summit in een hotel pal aan de Middellandse Zee in Barcelona.'], ['Foto: Oh Barcelona (cc)']]"
"[['Beveiligingsbedrijf Eset is nieuwe malware op het spoor gekomen die als doel heeft valse likes en volgers te genereren. '], ['De malware met als naam Linux/Moose heeft het gemunt op consumentenrouters die onder Linux draaien. Actiontec, Hik Vision, Netgear, Synology, TP-Link, ZyXEL en Zhone zijn enkele van de getroffen fabrikanten.'], ['Eset onderzoekers zagen veel verkeer richting Instagram, Soundcloud, Twitter, Vine, Yahoo, YouTube en Live.'], ['Het afsluiten van verkeer voor Telnet access (poort 23), poorten 22 (SSH), 80 (HTTP) en 443 (HTTPS) lijkt te helpen.']]"
"[['Een van Amerika’s grootste datacenterbedrijven, Equinix, biedt 3,3 miljard euro om zijn Europese tegenhanger Telecity te kunnen kopen. Telecity blaast de overname van het Nederlandse Interxion af. '], ['Equinix deed vanochtend voor opening van de beurs een bod in contanten en aandelen (PDF). Dat levert aandeelhouders van Telecity uiteindelijk een belang van tien procent op in het Amerikaanse bedrijf. '], ['De markt voor datacentra-exploitatie staat in de schijnwerpers sinds de versnellende opkomst van mobiel internet en online diensten. Bedrijven, ontwikkelaars en consumenten stallen en verwerken minder vaak data op hun lokale harde schijven maar doen dat in de cloud. Daar profiteren datacentra van. '], ['Voor Equinix vormt de overname van Telecity een van de weinige mogelijkheden om een in een klap zijn Europese marktaandeel te vergroten.'], ['Foto: Beraldo Leal (cc)']]"
"[['Gepersonaliseerde aanbiedingen via Uitzending Gemist, zoals Netflix op basis van kijkgedrag doet, zijn voorlopig niet mogelijk. Dat vertelde bestuursvoorzitter Henk Hagoort van de NPO donderdag tijdens het NVJ-debat Wat wil de NPO? in Hilversum.'], ['Hagoort erkende dat ‘onze content en data-verzameling daarvoor niet goed genoeg op orde is’.'], ['De NPO beschikt ook niet over de rechten van onder meer dramaseries als Penoza, Vuurzee en Flikken Maastricht om ze langer dan zeven dagen na uitzending gratis online aan te bieden. ‘We zijn vooral goed in het aanbieden van catch-up televisie, waar mensen snel iets terugkijken om bij te blijven, maar we zijn niet goed in het online aanbieden van complete series.’'], ['Er zijn wel concrete plannen om NPO.nl in samenwerking met de omroepen sterker te maken.']]"
"[['Social Embassy gaat volgende maand een onderzoek publiceren over influencer marketing. Het onderzoek wordt momenteel uitgevoerd samen met de Hogeschool voor de Kunsten Utrecht. \n\xa0\nBinnen influencer marketing wordt de influencer door bedrijven ingezet als marketingtool. Merken hebben baat bij positieve reacties op hun producten of diensten, die vervolgens terecht komen bij een grotere groep mensen. Dit kan zowel op blogs, video’s als sociale media.'], ['Het lijkt een redelijk eenvoudig model. Maar de praktijk vergt vaak nog veel zaken waarbij rekening gehouden moet worden om influencer marketing succesvol in te zetten. Authenticiteit en geloofwaardigheid zijn zulke factoren.'], ['Een van de aspecten die influencer marketing zo succesvol maakt, is de interactie tussen de influencer en hun volgers. Door de sponsoring, giften en advertenties van merken worden er in de reacties van consumenten vragen gesteld over de authenticiteit en geloofwaardigheid van de post. Deze bronnen van inkomsten zijn echter nodig voor influencers om te blijven bestaan. De consument zet hier tegenwoordig steeds vaker vraagtekens bij. Ze vragen zich af in hoeverre de influencers daadwerkelijk hun oprechte mening geven over het product.'], ['Hoe kan er worden gezorgd dat influencers nog steeds op een authentieke manier samen kunnen werken met merken? Met welke aspecten moet een influencer rekening houden wanneer zij geloofwaardig willen overkomen?']]"
"[['IKEA moet op zoek naar een andere leverancier om zijn papieren catalogus te laten verrijken met augmented reality. Zijn huidige, het Duitse Metaio, is door Apple gekocht en neemt geen klanten meer aan.\n\nRuim tien jaar geleden opgericht als project binnen Volkwagen kwam Metaio een paar jaar later op eigen voeten te staan. Eind vorig decennium werden de Duitsers in een adem genoemd met bedrijven als Layar en Total Immersion vanwege hun mobiele expertise met augmented reality. Die kennis gaat nu naar Apple.'], ['Hoeveel de Amerikanen voor het technologiebedrijf hebben betaald, is niet bekend. Eigenlijk is er vrijwel niets bekend over de transactie, enkel de bevestiging dat ze heeft plaatsgevonden. '], ['De Duitsers leveren aan bedrijven een technologie waarmee ze real world-objecten scanbaar maken met mobieltjes en op het beeldscherm een extra datalaag toevoegen. In het geval van de catalogus van IKEA kan dat je huiskamer zijn met daarin digitale objecten uit de gids. Voor Audi maakten ze een mobiele app die bijvoorbeeld op het dashboard van auto’s laat zien welk knopje wat doet. '], ['Onder de naam Junaio had het bedrijf ook een augmented reality-browser in de app stores liggen. Die verdwijnt per volgende eind volgende maand. '], ['Het meest recente project is de zogeheten 6D Holodeck-technologie:'], ['Deze techniek wordt onder meer ingezet richting de spellenmarkt. Die activiteiten, inclusief de bijbehorende SDK, gaan ook op slot. '], ['Foto: Derek Mindler (cc)']]"
"[['Apple is een samenwerking aangegaan met Postmates om binnen een dag te bezorgen. Dat geldt alleen voor de Noord-Amerikaanse markt en voor een beperkt aantal artikelen die worden vermeld in de Apple Store app.'], ['Postmates bezorgt in een aantal Amerikaanse steden, maar het experiment beperkt zich voorlopig tot een deel van Silicon Valley. Ook inwoners van San Francisco moeten nog even wachten.'], ['Het is niet bekend wanneer Apple de bezorging landelijk wil uitbreiden.']]"
"[['Uber groeit zo snel dat er een nieuw opvallend hoofdkantoor moet komen in de wijk Mission Bay in San Francisco. Gisteren werden de bouwtekeningen gepresenteerd.'], ['Uber vormde vorig jaar al een joint venture met vastgoedbedrijf Alexandria Real Estate Equities om het nieuw hoofdkwartier te ontwikkelen.'], ['Het gaat eigenlijk om twee gebouwen, waaronder een van tien en een tweede van zes verdiepingen. Daartussen komen glazen loopbruggen.'], ['Wereldwijd heeft het bedrijf al 3000 werknemers. Uber zit nu verspreid over verschillende kantoren in San Francisco. Men wil echter in de Californische stad blijven, omdat het bedrijf daar is ontstaan.'], ['San Francisco wordt architectonisch steeds meer bepaald door internetbedrijven. Zo verrijst er binnenkort de Salesforce Tower, het hoogste kantoorgebouw van de stad, waar het gelijknamige bedrijf de komende vijftien jaar ten mintens dertig verdiepingen zal huren.'], ['In Silicon Valley wil Google wil een enorm glazen dak van metaal en glas laten bouwen over zijn campus in het Californische Mountain View.'], ['Facebook en Apple werken al volop aan nieuwe hoofdkantoren. Facebook heeft Frank Gehry, de architect van het Guggenheim Museum in Bilbao, ingehuurd. Het UFO-vormige hoofdkwartier van Apple staat plaatselijk al bekend als het Apple Spaceship.'], ['']]"
"[['Het nieuwe kantoorgebouw The Edge in Amsterdam Zuid heeft een eerste interactieve boodschappenmuur. Die stelt huurders in staat via een app of interactief scherm een gerecht te kiezen, te bestellen en te betalen.'], ['De interactieve boodschappenmuur, de Bilder & De Clercq Wall, naar de Amsterdamse eetwinkel met die naam, is een scherm waarop veertien gerechten worden getoond. Met een app kunnen gebruikers een gerecht bestellen door de QR-code van het gerecht naar keuze te scannen.'], ['Met de mobiele app, die gelinkt is aan een betaalkaart, kan met slechts drie handelingen besteld en betaald worden. De precies afgemeten verse ingrediënten van het gekozen gerecht – veelal lokaal, biologisch\xa0 of fair trade ingekocht – staan met stap-voor-stap recept aan het eind van de dag gereed in de koeling van het bedrijfsrestaurant. Wekelijks veranderen enkelen van de 14 gerechten zodat het aanbod\xa0 gevarieerd blijft.'], ['Met deze dienst komt volgens de eetwinkel een einde aan kook-inspiratie-stress, het zoeken naar een parkeerplaats bij de supermarkt of het last minute bestellen van een ongezonde take-away of thuisbezorgde maaltijd. In de aankomende maanden zal het aanbod aan producten snel worden uitgebreid.']]"
"[['KPN gaat binnenkort een mobile first magazine uitgeven dat zich specifiek richt op de jongerenmarkt.\n\nMet het verdwijnen van Hi als merk zoekt KPN naar nieuwe manieren om de jongere doelgroep aan te spreken en aan zich te binden. Het uitgeven van een eigen digitaal magazine is daarbij een vorm van native advertising.'], ['Het telecombedrijf heeft gekozen voor muziek als vehikel dat toegang moet geven tot de jongerenmarkt. Daarom is dat het thema van het nieuwe magazine, Music State geheten.'], ['KPN realiseert de uitgave met Wayne Parker Kent, uitgever van onder meer Froot, NSMBL en Culy.nl. Een uitnodiging voor de lancering van Music State meldt verder: “Alle nieuwe KPN-muziekinititatieven krijgen platform op deze site, maar dit is maar klein onderdeel van het muziekplatform.”'], ['Onlangs ging een andere mobile first campagne van KPN richting jongeren van start in de vorm van muzieksite KPNlekkergaan.nl.'], ['Foto: Hot Gossip Italia (cc)']]"
"[['Google heeft zoals verwacht zijn betaalsysteem Android Pay officieel aangekondigd. Vooralsnog zijn het de drie grote Amerikaanse mobiele aanbieders AT&T, Verizon en T-Mobile die Android Pay ondersteunen op toestellen met Android Kitkat of hoger en NFC-chips.'], ['Android Pay draait rond drie kernwoorden: simpel, veilig en keuze. Google garandeert dat de gegevens tijdens transacties veilig blijven; het kaartnummer of andere persoonlijke gegevens worden niet gedeeld met de winkel waar men afrekent.'], ['Onder Android M – de volgende versie van de mobiele systeemsoftware – wordt ook ondersteuning voor vingerafdrukscanners geboden. Men kan een vingerafdruk gebruiken om het toestel te ontgrendelen en betalingen in de Play Store te autoriseren, zoals Apple dat al doet op de iPhone 6.'], ['De komende versie van Android M draait vooral om kwaliteit. Een kleine duizenden bugs zijn verholpen. Gebruikers krijgen meer controle over hun apps, iets dat iOS-gebruikers al langer kunnen. Knippen en plakken wordt verbeterd, evenals tekstselectie.'], ['Chrome Tabs moet voorkomen dat gebruikers die op een externe link in een app drukken naar de Chrome-browser worden geleid. In plaats daarvan schuift een Chrome-tab in beeld. Tenslotte wordt de batterijduur verlengd door de smartphone in een diepere slaap te brengen als het toestel lange tijd niet wordt gebruikt.'], ['Zoals verwacht werd ook een nieuwe Androidversie voor de Internet of Things aangekondigd onder de noemer Brillo. Googles Sundar Pichai beschreef Brillo als een uitgeklede versie van Android, maar wel met volledige ondersteuning voor WiFi en Bluetooth. Brillo is ontwikkeld door teams van Nest, Android en Chrome OS. De diverse Android-apparaten moeten dan ook naadloos kunnen samenwerken. Daartoe heeft Google een aparte communicatielaag Weave ontwikkeld.'], ['Google deelde ook nog wat cijfers: er zijn inmiddels 4000 verschillende Android-apparaten, acht op de tien mobiele telefoons draait op Android, Android Auto wordt door 35 autofabrikanten gebruikt, er zijn 4000 apps voor Android Wear en 17 miljoen mensen hebben een Chromecast.']]"
"[['Amazon zoekt 6000 nieuwe werkers voor zijn distributiecentra in de VS, dit vanwege de ‘sterk aantrekkende vraag’.'], ['Amazon heeft vijftig distributiecentra in de VS. Specifiek wordt personeel gezocht voor dc’s in onder meer Baltimore, Breinigsville in Pennsylvania, Chattanooga in Tennessee, Kenosha in Wisconsin, Lexington in Kentucky en West Columbia, South Carolina.'], ['De uitbreidingen hebben mogelijk ook de maken met de verdere uitrol van bezorgingen binnen 24 uur. Zeker 1 miljoen producten zijn nu al binnen een dag te bezorgen in veertien grote steden in de VS, waaronder Atlanta, Boston, Los Angeles, New York, Philadelpia en San Francisco. Daarvoor is wel een Prime-abonnement vereist.']]"
"[['HotelSpecials, Opel Nederland, Thermen Bussloo en V&D zijn genomineerd en zijn kanshebber voor de award voor E-mail Campagne 2015.'], ['Naast de nominaties voor bedrijven zijn ook drie personen genomineerd en dan in de rubriek E-mail M|V van het jaar. Dat zijn Caroline Bollema (SeniorWeb), Ingrid Terpstra (Robeco) en Albert Vogelaar (BSH Huishoudapparaten).'], ['In de komende dagen zullen de bedrijven en personen hun cases presenteren aan een vakjury. Over drie weken, op woensdag 17 juni, de E-mail Awards uitgereikt, op de dag voor de DDMA E-mail Summit 2015.'], ['Foto: Basheer Tome (cc)']]"
"[['Android heeft vanavond een gratis fotodienst Google Photos gelanceerd voor Android, iOS en het web. De dienst staat los van Google Plus en biedt onbeperkte opslag van hoge resolutie beelden, inclusief 1080p video’s.'], ['De dienst sorteert automatisch alle foto’s, ook als ze geen beschrijving of label hebben. Via de app kan de verzameling worden doorzocht.'], ['Tot dusverre was opslagcapaciteit voor foto’s via Google Drive of Google Plus beperkt. Extra capaciteit moest worden bijgekocht. Google Photos is een flinke klap in het gezicht van Apple, dat via iCloud niet meer dan 5 GB aan gratis opslag biedt. De kans is groot dat Apple nu ook zijn limieten zal schrappen. Yahoos Flickr ging overigens al tot 1 terabyte.'], ['De apps voor iOS en Android zullen later vanavond beschikbaar zijn.'], ['']]"
"[['Google komt met een groter formaat Google Cardboard. Dat heeft het bedrijf gisteren bekendgemaakt op zijn ontwikkelaarsconferentie Google I/O. Cardboard is precies wat de naam inhoudt: een goedkope kartonnen bril voor virtual reality.'], ['Google Cardboard wordt groter omdat smartphones groter worden: er passen nu tenminste smartphones met een 6 inch scherm in.'], ['Google Cardboard was tot nu toe eigenlijk alleen beschikbaar voor Android-gebruikers. Voor iPhone had je een geschikte app nodig. Nu heeft Google een Cardboard for iOS-app uitgebracht voor iPhone 5 en hoger.'], ['Google meldde gisteren dat er 1 miljoen van dit soort kartonnen kijkdozen in omloop zijn.']]"
"[['Wereldschokkende ideeën zaten er misschien niet tussen, wel veel praktische toepassingen voor zaken die altijd een beetje beter kunnen. Een iets betere tracker voor online bestellingen bijvoorbeeld, een marktplaats voor vergaderruimten of kantoren, een app voor het omwisselen van bitcoins of een Tinder voor werkzoekenden. Rockstart Demo Day 2015, vanmiddag in de Kromhouthal in Amsterdam Noord, lijkt vooral op safe te spelen.'], ['Op Demo Day presenteerden de tien startups in de Class of 2015 zich vandaag aan meer dan 400 investeerders, mentoren en de pers. Sommige daarvan hadden het geld dat ze hard nodig hebben al (deels) binnen.'], ['Undeveloped, een marktplaats voor domeinnamen, heeft een investering van 350.000 euro opgehaald. Live On Demand heeft Eric Ries (The Lean Startup) binnengehaald en bitcoin broker TabTrader claimt tot nu toe al meer dan 35 miljoen dollar aan ‘cryptocurrencies’ te hebben verhandeld. Deskbookers, de marktplaats voor kantoorruimten, verwerkte in het afgelopen jaar al meer dan 20.000 boekingen en gaat nu uitbreiden naar Berlijn.'], ['Egbert Teeselink deed zijn presentatie in het Engels, maar zijn oplossing heet gewoon Klets. Het moet de chatoplossing worden waarmee bedrijven, naast mail en telefoon, met klanten communiceren. Er hoeft geen software geïnstalleerd te worden, consumenten hoeven zich niet te registreren en het systeem haalt bij vernieuwd contact de voorgaande conversatie terug.'], ['De opvallendste startup uit de Class of 2015 was zonder twijfel Live on Demand, een Kickstarter voor evenementen. Wanneer zich genoeg mensen melden voor een (buitenlandse) spreker, kan die worden benaderd. 800 fans haalden in maart de Amerikaanse bestsellerauteur en investeerder Eric Ries naar Nederland. Nu is Ries zelf investeerder, al is niet bekend welk bedrag hij voor zijn belang op tafel heeft gelegd. Verder dan de markt voor sprekers gaat het voorlopig niet. Daar is het meeste geld mee te verdienen.'], ['Undeveloped is een marktplaats voor de circa 50 miljoen domeinnamen op het web die niet gebruikt worden. Op dit moment is het vaak niet duidelijk welke namen te koop zijn, wie daarvan de eigenaren zijn of hoe je met hen in contact kunt komen. Het bedrijf heeft een index van al deze namen samengesteld en vermeldt de prijs die ervoor gevraagd. Met de verkoop van domeinnamen in Nederland werd al succes geboekt.'], ['Cocoon moet een soort Tinder voor werkzoekenden worden, waarbij vooral naar culturele overeenkomsten wordt gekeken. “Geen cv’s”, beloofde CEO Martijn Frusch. Blende, Tramvelbird, TNW, WeTransfer en Impraise zijn enkele van de bedrijven die al gebruik van dienst hebben gemaakt.'], ['KollektFM laat consumenten muziek van verschillende platforms zoals YouTube en Soundcloud delen. De verzamelingen worden gepresenteerd aan anderen die een vergelijkbare muzieksmaak hebben. De gebruiker ziet daarbij weinig meer dan de KollektFM speellijst. Dat op zich levert nog geen verdienmodel op. Maar de oprichters hebben bedacht dat ook merken\xa0 curator zijn. Grote festivals of dansevenementen bijvoorbeeld.'], ['Rockstart kondigde vanmiddag een programma voor Singapore aan om zijn startups tegelijkertijd in Europa en Zuidoost Azië te kunnen versnellen. De lancering markeert de start van Rockstart in Zuidoost Azië.'], ['Het team wordt geleid door Chi Tran, voormalig CTO van OgilvyOne. Tran zal in Singapore beginnen met Rockstarts bekendste acceleratorprogramma; Rockstart Accelerator Web & Mobile.'], ['Het programma in Singapore zal, net als het Amsterdamse programma, tien veelbelovende bedrijven selecteren voor het 150-dagen durende programma.']]"
"[['Ziggo is na de fusie met UPC de grootste breedbandaanbieder van Nederland met een marktaandeel van 43,9 procent. Dat blijkt uit het rapport van Telecompaper over de Nederlandse breedbandmarkt\xa0 over het eerste kwartaal van 2015.'], ['Na afronding van de fusie met UPC is Ziggo voor het eerst groter dan KPN, dat met Telfort en XS4ALL een marktaandeel van 40,1 procent had.'], ['De breedbandmarkt is nog altijd niet volledig verzadigd en groeide 1,1 procent in het eerste kwartaal naar 7 miljoen aansluitingen op 31 maart van dit jaar. Die aansluitingen waren goed voor 460 miljoen euro in retail omzet.'], ['Bijna de helft betreft kabel, maar glasvezel zorgt voor de meeste groei met bijna 7 procent in het kwartaal. Niet verrassend is DSL op de terugtocht. Er zijn echter nog altijd 2,9 miljoen DSL klanten in Nederland.'], ['Telecompaper dat het aantal breedbandaansluitingen dit jaar nog zal groeien met 2,3 procent.']]"
"[['Het Deense recensieplatform Trustpilot heeft 73,5 miljoen dollar opgehaald in een financieringsronde onder leiding van Vitruvian Partners.'], ['In januari 2014 werd al eens 25 miljoen euro opgehaald waarmee het internationale markten wilde aanboren.'], ['Het recensieplatform profileert zich als een onafhankelijke tussenpartij. Webwinkels kunnen hun klanten na aankoop vragen om een beoordeling van de winkel en diens dienstverlening door een link te sturen naar hun pagina op Trustpilot.nl. Die recensies zijn direct te relateren aan specifieke orders, waardoor de winkelier contact kan opnemen met zijn klant.'], ['Op Trustpilot zijn 13 miljoen besprekingen te vinden van producten van meer dan 100.000 merken. Klanten zijn onder meer JustFab, B&H Photo en Rosetta Stone.']]"
"[['Livestreaming heeft een iOS-app Outkast uitgebracht die doet denken aan Periscope of Meerkat. Je kunt er korte uitzendingen mee maken, maar niet langer dan 15 seconden.'], ['De korte video’s kunnen wel worden opgeslagen, vervolgens gedeeld en van een waarderingscijfer in de vorm van sterren worden voorzien. Ook kunnen video’s worden gedeeld via Twitter, WhatsApp en Facebook.'], ['Gebruikers kunnen elkaar niet volgen, maar wel op uitzendingen reageren.']]"
"[['Het totale aantal geregistreerde .eu-domeinnamen is in het eerste kwartaal van 2015 gegroeid met 2,3% (87.549 registraties) in vergelijking met het totaal aan het einde van het eerste kwartaal van 2014. Dat blijkt uit het jongste voortgangsrapport van EURid, het register voor .eu-domeinnamen.'], ['Tijdens het eerste kwartaal nam het totale aantal .eu-registraties toe in 16 van de 31 EU- en EER-landen in kwestie.'], ['Zowel in Kroatië, Polen als Italië bedroeg de groei meer dan 4 procent. Op het einde van het eerste kwartaal hadden domeinnaamhouders 12.859 namen geregistreerd in Noorwegen, 309 in IJsland en 135 in Liechtenstein.']]"
"[['Tico Schneider wordt de nieuwe baas E-commerce bij warenhuis HEMA.\n\nSchneider volgt Boudewijn van Nieuwenhuijzen op die onlangs na ruim drie jaar het bedrijf verliet.'], ['De nieuwe digitale verkoopbaas werkt al tien jaar bij HEMA, bericht Twinkle. Hij deed ervaring op als inkoper, winkelmanager, regiomanager en als manager van de owned en franchise stores.']]"
"[['Zeker 600.000 Androidgebruikers hebben nepapplicaties voor Minecraft gedownload, programma’s die gebruikers wijsmaken dat hun smartphones is geïnfecteerd met een virus.'], ['Hoewel Google een applicatiescanner onder de noember Bouncer inzet, glipt er nog veel malware in de Google Play Store. Het bedrijf ESET heeft in de afgelopen negen maanden zeker 30 van dit soort scarewareprogramma’s ontdekt.'], ['Vaak gaat met om zogenoemde cheats, codes waarmee gebruikers van een game een niveau hoger kunnen komen.'], ['Een aantal van deze nepprogramma’s vraagt 4,80 euro per week via premium SMS om het vermeende virus te verwijderen. Ondanks het feit dat er negatieve commentaren onder staan, worden de applicaties 100.000 tot 500.000 keer gedownload.'], ['Ook de appwinkel voor Windows Phone bevat een hoop gekopieerde spelletjes en nagemaakte apps, hoewel niet alles daarvan malware is.']]"
"[['Het vervoer van pakketjes die online zijn besteld, levert Nederland jaarlijks tussen de vijf en tien miljoen euro aan milieuschadekosten op.\n\nDat blijkt uit een onderzoek dat Thuiswinkel.org heeft gedaan met advieusbureau EY. De schadekosten per bezorging van één pakket liggen tussen de 3,3 en 4,5 cent, afhankelijk van hoe de bestelling over de drempel van de voordeur komt.'], [''], [''], ['Het rapport (PDF): “Omgerekend naar het aantal bezorgde pakketten per jaar is dit 50 tot 100 miljoen kg CO2: dezelfde footprint als het elektriciteitsverbruik van 3.300 tot 6.500 huishoudens. Of 700 tot 1400 keer de aarde om met een personenauto.”'], ['Margreeth Pape, adviseur Logistiek en Duurzaamheid bij Thuiswinkel.org, zegt: “Dit is een eerste stap om de milieu-impact van de e-commercesector inzichtelijk te maken. We bieden hiermee ook een rekenmethodiek waarmee iedere retailer voor zichzelf kan bepalen wat zijn impact is.” Er wordt nog overwogen of de brancheorganisatie een online tool zal ontwikkelen voor zijn achterban zodat de leden op laagdrempelige wijze zelf dit soort schadesommen kunnen gaan maken, die ze bijvoorbeeld in hun marketinguitingen kunnen gebruiken naar klanten en de markt.'], ['Een andere optie is informatie over de milieuschade mee te nemen in de certificeren van leden. Directeur Wijnand Jongen: “Mochten we dat doen, dan benadrukken we de hun positieve inspanningen.”'], ['Van compensatie van de veroorzaakte milieuschade is vooralsnog geen sprake. Jongen: “Dit onderzoek is bedoeld om de bewustwording te vergroten. Dat is een geleidelijk proces. In Europees verband zijn we in Nederland de eerste die een dergelijk rapport publiceert, wat ook benadrukt dat we voorlopen.”'], ['Thuiswinkel.org heeft in de persoon van Pape een medewerker die voltijds bezig is met het thema Logistiek en Duurzaamheid. Eind juni wordt er van haar hand een rapport gepubliceerd met doelstellingen milieuvriendelijk effectiever gebruik van verzendmaterialen. “Onze leden hebben invloed op de inkoop daarvan.” Dat rapport zal worden aangeboden aan staatssecretaris Wilma Mansveld van Infrastructuur en Milieu.'], ['Foto: frankieleon (cc)'], ['']]"
"[['Selfservice Company en WebCare Company houden op te bestaan en worden vandaag samengevoegd in een nieuw bedrijf: CX Company.\n\nDe nieuwe naam CX Company wordt al een aantal maanden gebruikt, maar vanmiddag wordt de versmelting bezegeld. De achterliggende organisaties werkten in de praktijk steeds vaker en nauwer samen.'], ['De SelfService Company, opgericht in 2005, bood selfserviceoplossingen voor onlinekanalen. De WebCare Company is opgericht in 2009 en richt zich op social media als engagementkanaal. De fusie van de twee bedrijven speelt in op de trend dat steeds meer bedrijven hun online  klantcontactoperaties bundelen.'], ['“Consumenten verwachten hetzelfde serviceniveau op alle digitale kanalen”, zegt Dokman. “Om aan die verwachting te kunnen voldoen brengen onze klanten hun digitale klantkanalen steeds meer samen. Het idee dat marketing en klantenservice twee aparte silo’s in een bedrijf zijn, raakt steeds meer achterhaald.”'], ['Het bedrijf brengt vandaag ook een nieuwe dienst op de markt: DigitalCX. Dat is een platform, draaiend op Azure, dat niet enkel antwoorden op vragen van klanten geeft, maar daarbij ook contextueel relevante informatie biedt. Concreet: naarmate het systeem meer weet of de persoon die een vraag stelt, kan het antwoord met behulp van een set aan real time digitale bronnen ook beter op maat worden gesneden. Dokman: “Als een verzekerde probeert op te zoeken op hoeveel behandelingen fysiotherapie hij nog recht heeft, kan DigitalCX het juiste antwoord geven voor die persoon.”']]"
"[['Mobiquity, leverancier van oplossingen voor mobile engagement, en besteldienst MyOrder betrekken samen een kantoorruimte in Amsterdam Oud-Zuid. Beide bedrijven werkten al sinds september 2013 samen.'], ['Het op een bepaalde locatie samenwerken met teams levert volgens beide partners kortere communicatielijnen en een efficiëntere coördinatie op. Voor MyOrder is elke tijdwinst van belang om de internationale groeiambities te kunnen waarmaken, en voor Mobiquity verloopt de oplevering van nieuwe producten hierdoor efficiënter.'], ['Mobiquity rekent sinds de oprichting in 2011 onder meer CVS, Fidelity Investments, MetLife, New York Post, Pfizer, Medavie Blue Cross, Putnam Investments, The Boston Globe, The Weather Channel en Weight Watchers International tot zijn klanten.'], ['De bestel- en betaaldienst MyOrder werd in 2008 opgericht door de ondernemer Thomas Brinkman en is nu een onderdeel van de Rabobank.']]"
"[['De duizenden bedrijven die bol.com gebruiken als verkoopplatform kunnen daar vanaf volgend jaar ook hun logistiek en fulfillment gaan uitbesteden. '], ['Op dit moment maken enkele tientallen bedrijven gebruiken van de logistieke opties van bol.com. Dat zullen er eind dit jaar tegen de tweehonderd zijn, zo verwacht operationeel directeur Huub Vermeulen. Dat zegt hij tegen Twinkle.'], ['Na de jaarwisseling gaat het snel. Dan zal de logistieke en fulfillmentdienst actiever op de markt worden gepromoot. Vermeulen zal bol.coms eigen infrastructuur op dit punt dan openstellen voor alle verkooppartners. De theorie is dat zij zich dan meer kunnen gaan richten op assortimentskeuze en marketing.'], ['In feite betekent dat dat hij zijn klanten doorstuurt naar Docdata, het bedrijf dat de fulfillment voor bol.com verzorgt. Vermeulen verpakt die diensten echter in combinatie met de marketingdiensten die zijn eigen bedrijf aan webwinkeliers levert. Vooral: extra bereik.'], ['Deze ontwikkeling ligt aan de basis van Docdata’s plan om zijn capaciteit te verdubbelen.'], ['Het is nog niet bekend welke tarieven er voor de nieuwe logistieke diensten zullen worden gehanteerd.']]"
"[['Brancheorganisatie Dutch Datacenter Association (DDA) treedt toe tot Stichting Digitale Infrastructuur Nederland (DINL). De brancheorganisatie is als mede-initiatiefnemer al sinds het begin betrokken bij Stichting DINL, maar was bij de lancering zelf nog in oprichting.'], ['Eerder dit jaar werd DDA formeel opgericht, waarna de stichting nu ook toetreedt tot de DINL koepel.'], ['DDA is de brancheorganisatie voor Nederlandse datacenters. De organisatie vertegenwoordigt de Nederlandse datacentereigenaren en -beheerders en komt op voor de belangen van deze groep. De organisatie verbindt Nederlandse datacenters met elkaar.'], ['DINL is de spreekbuis van en het aanspreekpunt voor de Nederlandse digitale infrastructuursector. Jaarlijks draait de sector een omzet van ongeveer 1,18 miljard euro, waarmee de sector goed is voor 5 procent van het bruto nationaal product van Nederland.']]"
"[['Google werkt aan een speciale Androidversie voor de Internet of Things met minimale geheugeneisen. Dat beweert in elk geval de site The Information aan de vooravond van de ontwikkelaarsconferentie van Google vanavond in San Francisco.'], ['De huidige Androidversies zijn aangewezen op hardware met minimaal 512 MB aan geheugen. De nieuwe Androidversie Brillo kan uit de voeten met 32 of 64 MB.'], ['Google zou de software bedoeld voor verlichting, thermostaten of koelkasten nog steeds onder de noemer Android willen vrijgeven.'], ['Op het jaarlijkse I/O congres wordt zo goed als zeker Android 6 of M (voor Muffin of Marshmallow) voorgesteld, die mogelijk pas dit najaar of volgend jaar het levenslicht zal zien. Naar verluidt kunnen gebruikers in deze versie per app bepalen wat wel of niet is toegestaan, iets dat in iOS al veel langer mogelijk is. Grote veranderingen worden, zo kort na Android Lollipop, niet verwacht.'], ['Er is vanavond ook nieuws rond gaming op Android TV en Android Wear, de systeemsoftware voor slimme horloges. Daarnaast zal Google zijn nieuwe betaalsysteem Google Pay officieel lanceren.'], ['En of Google ze vandaag al gaat aankondigen, is nog onduidelijk, maar volgens Android Police komen er dit najaar weer twee nieuwe Nexus smartphones, de een ontwikkeld samen met LG, en de andere door Huawei. LG gaat een kleinere 5,2 inch Nexus ontwikkelen gebaseerd op een Snapdragon 808 processor. Huawei komt met een groter model (codenaam: Angler) van 5,7 inch. Naar verluidt komt er dit jaar geen Nexus tablet.'], ['De livestream van Google I/O begint vanavond om 18.30 uur Nederlandse tijd.']]"
"[['De Vlaamse minister voor media Sven Gatz verwacht pas in 2025 FM af te kunnen schakelen. Grote commerciële radiozenders in Vlaanderen als Q-music, Joe FM, en Nostalgie zenden nog niet uit via de digitale variant DAB+.'], ['In 2017 worden de FM-frequenties voor de commerciële radiozenders in Vlaanderen herverdeeld. Net als in Nederland zullen de zenders moeten investeren in DAB+.'], ['Nederland wil al eerder van de FM-band af, maar stelde als voorwaarde dat tenminste de helft van de bevolking een DAB-ontvanger moet hebbem. Dat lijkt niet meer te gaan lukken.']]"
"[['De Nederlandse startup WindowSketch hoopt een nieuwe nichemarkt aan te boren met interactieve advertenties op winkelruiten. Slapend glas wakker maken, zo formuleert initiatiefnemer Floris Sanders het. Deze zomer is de primeur bij een niet nader genoemde landelijke retailer.\n'], ['Windowsketch heeft een samenwerking opgezet met de Belgische producent Barco, bekend van projectoren die beeld tonen op speciaal zonwerend folie. Dit houdt zonlicht tegen van buiten, maar niet de content die je wilt tonen.'], ['Software stemt de getoonde content af op externe factoren, bijvoorbeeld schattingen van het geslacht en de leeftijd van toekijkende klanten.'], ['De startup uit Oss is opgericht door Floris Sanders, telg van de Sanders Retail Groep. Hij gelooft dat projectie veel goedkoper is dan het handmatig inrichten van winkelruiten. De Barco projectoren draaien 20.000 uur zonder onderhoud. Voor de opstelling is een hangende projector op ongeveer anderhalve meter van de winkelruit raadzaam. “Het zijn eigenlijk theaterprojectoren. Er zijn ook wel andere oplossingen, met speciale lenzen, zodat je de projector dichter bij het raam kunt zetten.”'], ['Een proefopstelling staat bij de HEMA in Oss, en volgens Sanders is hij in onderhandeling met de keten. “De landelijke uitrol is niet bij de HEMA”, laat hij aan Emerce weten. “Ik mag de naam nog niet onthullen.”'], ['\n            ']]"
"[['OBI4wan, leverancier van social media monitoring en webcare software, heeft samen met InSocial een module voor het meten van klanttevredenheid via sociale media ontwikkeld. Klanten van organisaties kunnen krijgen via de module een uitnodiging voor deelname aan klanttevredenheidsonderzoek.'], ['OBI4wan ziet het als een uitbreiding op de bestaande mogelijkheden voor klanttevredenheidsonderzoek, aldus directeur Alexander de Ruiter.'], ['Organisaties bepalen zelf de frequentie waarmee een klanttevredenheidsonderzoek geautomatiseerd wordt verstuurd. Deelnemers krijgen een korte vragenlijst te zien met voorgedefinieerde onderwerpen, bijvoorbeeld over de serviceverlening van de webcare medewerker waar zij contact mee hebben gehad.'], ['Met de resultaten wordt de NPS (Net Promoter Score) berekend. Daarnaast worden resultaten van de onderzoeken rechtstreeks gekoppeld aan de rapportagemodule van OBI4wan.'], ['In de afgelopen jaren is de inzet van webcare door organisaties explosief gegroeid. De top 10 Nederlandse webcare accounts heeft via sociale media gemiddeld zo’n 340 contactmomenten per dag.']]"
"[['Het bedrijf met de slechtste service van Nederland is dit jaar vervoerder DHL met een 2.1 als gemiddeld cijfer. In de top 5 slechtst presterende bedrijven van reviewplatform Opiness.nl. staan verder PostNL (3,5), de Nationale Postcode Loterij (3,9), de Belastingdienst (2,7) en Pretium (2,7). '], ['Het gebrek aan zorg om de bestelling in goede orde bij de klant te krijgen lijkt in veel gevallen te ontbreken. Online winkelen is inmiddels ingeburgerd in de maatschappij en dit betekent dat er meer klantcontacten zijn met pakketbezorgers. De bezorgers staan blijkbaar aan het eind van de keten op een kwetsbare plek. Online winkels zullen zich bewust moeten zijn dat ook hun klantwaardering samenhangt met deze belangrijke laatste schakel, zegt Opiness.nl'], ['De kritiek bij zowel DHL als PostNL gaan niet om alleen over het te laat bezorgen, maar ook vooral over de wijze waarop. Veelgehoorde klachten zijn tevergeefs thuis wachten op de afgesproken tijd (20 procent), het zoekraken van pakketten (17 procent), het wel of juist niet bij de buren afleveren (17 procent), niet kijken naar achtergelaten briefjes op de voordeur (12 procent) of stellen dat je niet thuis was, terwijl de klant zegt er wel te zijn geweest (12 procent).'], ['Andere ‘winnaars’ in de top 5 slechtste presteerders zijn de Belastingdienst, Pretium en de Nationale Postcode Loterij. Machteloosheid van de klant lijkt een rode draad te zijn bij deze partijen.'], ['DHL zegt zich niet te herkennen in het negatieve beeld. ‘Met de tientallen miljoenen pakketten die DHL op jaarbasis alleen al in Nederland bezorgt, vormen de circa 50 negatieve reacties nog geen 0,0001 procent van het totaal aantal zendingen. Verder is het goed zich te realiseren dat de aard van onze dienstverlening zodanig is dat klanten simpelweg en terecht verwachten dat alles goed gaat en daar niet zo snel ruchtbaarheid aan geven, terwijl een fout, geheel begrijpelijk, meteen tot een volledig ontevreden reactie en sneller geuite frustratie leidt.’']]"
"[['De Europese overheden hopen over drie weken het fundament te leggen voor nieuwe regels omtrent dataverwerking en -bescherming. Er moeten echter nog veel politieke knopen worden doorgehakt die grote impact op de online industrie hebben.\n\nOp veel dossiers hebben de nationale overheden in Europees verband wel overeensteming bereikt, blijkt uit een overzicht van EUobserver. De moeilijkste beslissingen zijn afgelopen jaren vooruit geschoven en moeten in de komende paar dagen worden genomen.'], ['Een belangrijk punt is de vraag hoe moet worden omgegaan met ‘het recht om te worden vergeten’. In Scandinavië bijvoorbeeld vindt men het publieke belang groter. Nederland, Duitsland en Oostenrijk vinden het recht op bescherming van de private levenssferen belangrijker.'], ['Dit vraagstuk is een stap verder te trekken wanneer wordt gekeken naar de wijze waarop (internet)bedrijven data van consumenten mogen verzamelen en verwerken. Is daar expliciete toestemming voor nodig of zachte instemming? En, een andere vraag, hoe hoog is de straf voor schending van de regels? De nationale overheden willen twee procent van de jaaromzet van de boosdoener. Van het Europees Parlement is bekend dat dat koerst op vijf procent. Voor een bedrijf als Facebook, dat nu al problemen heeft met Like-knoppen op Europese webshops, kan dat al snel in de miljarden euro’s lopen.'], ['Vorige week tijdens het jaarcongres van IAB Europe in Berlijn werd duidelijk dat de daar aanwezige vertegenwoordigers van de online industrie amper bekend of bezig zijn met de besluitvorming en de beïnvloeding daarvan.'], ['De Europese Raad streeft ernaar om alle besluiten per 15 juni te hebben genomen. De papieren kunnen dan naar Europees Parlement. Van de volksvertegenwoordigers is nu al bekend dat ze veel tegenwind zullen geven.'], ['Foto: Michel Moreau (cc)']]"
"[['De Huawei P8 Lite, een goedkopere versie van de Huawei P8, is sinds deze week verkrijgbaar in Nederland voor een adviesprijs van 249 euro.'], ['Eigenlijk is het gewoon de P8, maar dan met iets minder krachtige hardware. De P8 Lite heeft een 5 inch HD-scherm met een resolutie van 1280 bij 720 pixels, een Hisilicon Kirin 620-chip met acht kernen en een maximale kloksnelheid van 1,2 GHz, 2GB aan RAM-geheugen en 16GB aan interne opslagruimte. Er is een 13 en 5 megapixel-camera aanwezig aan de achter- en voorkant.'], ['Het toestel draait op Android, maar dan met eigen software van Huawei daaroverheen, de Emotion UI.'], ['Je kunt kiezen uit de kleuren wit en zwart met respectievelijk een gouden en zilveren rand.']]"
"[['Vanaf 1 juni kunnen Amsterdammers een Amsterdams internetdomein registreren, eindigend op .amsterdam.'], ['De registratie was al opengesteld voor zogenoemde pioniers: Amsterdamse bedrijven en bekende Amsterdammers. Ook de gemeente heeft voorrang gekregen.'], ['Inwoners van de stad kunnen tot 14 augustus aanspraak maken op een domein. Op 1 september kan de rest van de wereld eveneens een Amsterdams internetdomein aanvragen.']]"
"[['Het Utrechtse internetbureau Rhinofly verandert vandaag na deze achttien jaar te hebben gedragen zijn naam in Kaliber. Dat weerspiegelt de hervonden ‘nieuwe’ identiteit van de creatieve, onconservatieve bouwers.'], ['“Met de naamsverandering ronden we een transitieproces af dat we drie jaar geleden zijn ingegaan”, zegt Ronald van Schaik. Van Schaik stond aan de wieg van Rhinofly. “Een paar jaar geleden deed ik een pas op de plaats, keek eens goed rond en zag dat we volgzaam waren geworden. We braken niet meer uit de conventies.”'], ['“De tijd gaat te snel om je neer te leggen bij hoe het gaat. We willen en moeten zelf initiatief nemen. Blijven ontdekken. We hebben de organisatie vanaf de kern opnieuw opgebouwd en ervoor gezorgd dat hetgeen ons drijft weer centraal staat.”'], ['Door constant opnieuw met verwondering naar de wereld te kijken en eraan te sleutelen waar mogelijk, krijgt Kaliber “nieuwe perspectieven. We begrijpen wat er mogelijk is in de digitale en fysieke wereld kunnen daarom onze opdrachtgevers beter terzijde staan.”'], ['Klanten profiteren volgens Van Schaik ook van Kalibers nieuwe werkwijze “omdat de lijnen met de opdrachtgever korter zijn. Daardoor werken we sneller, efficiënter en doelgerichter.”'], ['Ontdekken en sleutelen aan de werkelijkheid klinkt abstract, maar wordt in Utrecht heel concreet ingevuld. Het Inventor’s Lab is een in house laboratorium waar medewerkers vijfduizend uur per jaar aan eigen projecten mogen werken zonder dat die uren gefactureerd moeten worden. Het doel is uitproberen, falen, leren, doorgaan, prototyping en de opgedane kennis uiteindelijk delen. Met collega’s, klanten en de buitenwereld.'], ['“Denk bijvoorbeeld aan een wekker die op Android draait die alleen op snooze kan als je ernaar lacht. Dan sta je altijd op met een lach. Of, een ander voorbeeld, onze interactieve skatepark. Een echte skateboardbaan met een API. Game-ontwikkelaars komen hier hun apps op uitproberen. Van dat soort experimenten krijgen we nieuwe perspectieven.”'], ['Om de organisatie en cultuur fris en vernieuwend te houden, heeft de leiding van Kaliber afgesproken dat het bedrijf nooit groter mag worden dan 49 man. Dat betekent dat er nu nog twee vacante posities zijn.'], ['Of de nieuwe benadering werkt? “Er hangt een totaal andere energie in de hele organisatie dan een paar jaar geleden. Voor een belangrijk deel omdat we heel andere impulsen in huis halen. Hoe we ons nieuwe verhaal vertellen? Met ons werk. We leveren werk van kaliber. Vandaar de naam.”'], ['Het volgende plan lijkt een jasje te vinden dat bij de nieuwe identiteit past, een nieuw pand met veel armslag.']]"
"[['Ook ProSiebenSat1 en RTL hebben hun rechtszaak tegen AdBlock Plus verloren, nadat eerder Zeit Online en Handelsblatt al van de rechter ongelijk hadden gekregen. Een regionale rechtbank in München ziet niets illegaals in de browserextensie waarmee advertenties kunnen worden geblokkeerd. '], ['Daarnaast constateert de rechtbank dat de mediabedrijven niet noemenswaardig veel advertentie-inkomsten mislopen. Gebruikers mogen verder zelf bepalen of zij advertenties willen tegenhouden.'], ['ProSiebenSat1 en RTL hadden een rechtszaak aangespannen samen met advertentieverkoper IP Deutschland tegen het Keulse bedrijf Eyeo, dat AdBlock Plus op de markt brengt.'], ['Eyeo verdient miljoenen door advertenties van Google, Amazon en Microsoft wel door te laten, zij het dat daaraan wel voorwaarden zijn verbonden. Ook die advertenties kunnen gebruikers nog steeds tegenhouden als zij willen.'], ['Eyeo-woordvoerder Ben Williams sprak vandaag van een ‘overwinning voor internetgebruikers’. Marcus Prosch van ProSiebenSat1 had het daarentegen over een ‘treurige dag voor gebruikers’.']]"
"[['Driekwart van het mobiele advertentieomzet van Google komt van Apples iOS. Omgerekend is dat zo’n 9 miljard dollar, volgens zakenbank Goldman Sachs.'], ['Ongeveer de helft van dat advertentiegeld komt van Safari, waarin Google de standaard zoekmachine is. Google betaalt daar fors voor: naar verluidt 1 tot 2 miljard dollar per jaar.'], ['Of dat zo blijft is de vraag: Apple zou een switch overwegen naar Yahoo en/of Bing en dat gaat Google direct merken in de portemonnee. Google verliest ook op andere terreinen. Vooral Android fabrikanten vervangen Googles eigen diensten steeds vaker door lokale alternatieven. In China wordt Google zelfs geblokkeerd.'], ['Alexey Boldin / Shutterstock.com']]"
"[['Al bijna de helft van de markt voor klantrelatiebeheer is gebaseerd op de cloud. Dat blijkt uit cijfers van Gartner. Salesforce leidt die markt met een aandeel van 18,4 procent.'], ['De Top 10 van CRM aanbieders was goed voor 60 procent van de omzet in 2014 van 14 miljard dollar, een groei van 14 procent ten opzichte van een jaar eerder.'], ['Na Salesforce bekleedt SAP de tweede plaats met 12,1 procent marktaandeel en Oracle de derde plaats met 9,2 procent. Zeker de helft van de markt bestaat nog altijd uit kleinere spelers. Salesforce, IBM en Microsoft waren de snelste groeiers.'], ['De cijfers verklaren ook waarom Microsoft – naar nu bekend is geworden – onlangs een bedrag van 55 miljard dollar heeft geboden voor Salesforce. Microsoft heeft 6,2 procent marktaandeel, met Salesforce zou het bedrijf in een keer marktleider zijn geworden.\xa0 Oprichter Mark Benioff wilde er echter 70 miljard dollar voor hebben.'], ['']]"
"[['Scott McNealy, de flamboyante oprichter van Sun Microsystems, wordt CEO van een startup uit Denver genaamd Wayin. McNealy was daar al bestuursvoorzitter van.'], ['Wayin verzamelt allerlei gegevens van bedrijven op sociale media en presenteert die real time op televisies of grote schermen, bijvoorbeeld in sportstadions.'], ['McNealy verdween min of meer van het toneel toen zijn bedrijf Sun Microsystems in 2010 werd overgenomen door Oracle. Beide bedrijven namen jarenlang Microsoft onder vuur en waren grote voorstanders van open source-software.'], ['Wayin telt ongeveer 50 medewerkers en heeft een kantoor in de binnenstad van Denver.']]"
"[['Branche-organisatie IAB introduceert een speciaal lidmaatschapstarief voor startups. Het aantal startups in het digitale marketinglandschap blijft groeien en deze bedrijven zoeken connectie met andere spelers uit het vak.'], ['Om in aanmerking te komen voor het startuptarief moet een bedrijf maximaal drie werknemers zijn, niet ouder zijn dan twee jaar, geen (internationaal) moederbedrijf hebben en meer kosten dan opbrengsten.'], ['Het startuptarief is voor maximaal twee jaar en eindigt ook wanneer het bedrijf niet meer aan bovenstaande eisen voldoet. Wanneer dit gebeurt, gaat het lidmaatschap over op een reguliere staffel. Het startuptarief bedraagt slechts 495 euro per kalenderjaar.']]"
"[['Mobile Convention Amsterdam presenteert volgende week in de Beurs van Berlage vijf mobiele startups uit Nederland: Daalder, 2Days, Fastr, Swipe & Shop en FlatTire. Peter van Sabben, mede-oprichter van Growth Tribe, zal vragen naar hun ervaringen. We stellen ze hier alvast voor.\n'], ['Swipe & Shop begon als Spot en Shop. Een website waar je een foto van een item kunt plaatsen dat je maar niet kunt vinden. Andere mensen kunnen je met je zoektocht helpen. Swipe en Shop werd vooral geïnspireerd door Tinder, de app waarmee je dates kunt swipen.'], ['Inmiddels maken zo’n 40.000 Nederlanders gebruik van Swipe & Shop en swipen zij bij elkaar zo’n 2 miljoen producten week. Samen met Fashionchick uit Engeland is inmiddels een Engelstalige app gebouwd speciaal voor alle Britse fashionista’s.'], ['\n            '], ['Daalder is opgericht in 2013 door Renz Millenaar, Reinhard Spronk en Romke de Vries. Volgens Millenaar voorziet Daalder in een tweeledige maatschappelijke behoefte: enerzijds aan snelheid en gemak en anderzijds behoefte aan lage transactiekosten en een snellere ontvangst van betalingen.'], ['Daalder is een betalingssysteem waarmee je mobiele betalingen kunt ontvangen. Omdat Daalder buiten de banken om werkt betalen deelnemers volgens de initiatiefnemers minder transactiekosten. Vaste kosten per maand zijn er niet. Deelnemers betalen 59 euro voor hun aanmelding. Daarnaast betaalt men per transactie 5 cent.'], [''], ['2Days noemt zich de app voor ‘spontaan Amsterdam’. Met de app weet je precies wat er vandaag en morgen in Amsterdam speelt. De focus ligt op vandaag en morgen, maar ook de evenementen van aankomend weekend worden vermeld. Met één druk op de knop reserveer je een kaartje. De startup is nu nog alleen actief in Amsterdam, maar binnenkort breidt men uit naar andere steden in Nederland.'], ['De app FlatTire, waarmee de fietsers de dichtstbijzijnde fietsenmaker kunnen vinden, komt eigenlijk voort uit de populaire Facebookpagina ‘Damn, a flat tire’. Via een berichtje op die pagina was het al mogelijk een mobiele fietsenmaker te bestellen, maar dat is nu met de app makkelijker gemaakt. Volgens Horia Ioan, één van de bedenkers van de pagina en app, waren de diensten via Facebook erg populair onder studenten.'], ['Albin Bronkhorst is de bedenker van Fastr, dat eigenlijk begon als online bank Zebra. Het bedrijf verkort het koopproces door het aanbieden van één shoppingaccount voor alle online aankopen. Een snel bestellenknop voor webshops, waarmee je in maximaal twee klikken je gegevens doorgeeft en betaalt.'], ['Mobile Convention Amsterdam wordt volgende week donderdag gehouden in de Beurs van Berlage. Tickets zijn hier verkrijgbaar.'], ['']]"
"[['Bouwens& biedt werkzoekenden voortaan de mogelijkheid om te solliciteren via WhatsApp. De facilitaire dienstverlener maakt het zo voor mensen makkelijk om snel te reageren op vacatures.'], ['Videosollicitatie is volgens bouwens& de toekomst voor recruitment. Een video toont niet alleen beelden van de kandidaat. Het biedt iemand de mogelijkheid om kwaliteiten te laten zien en horen die op papier niet of minder tot hun recht komen, zoals communicatie, uitstraling en motivatie.'], ['Via WhatsApp kan een kort videobericht met een persoonlijke reactie op een vacature direct naar het mobiele nummer van de recruiter verstuurd worden. Deze aanpak geeft de recruiters (letterlijk) een beter beeld van de kandidaat.'], ['Kandidaten kunnen op ieder moment en vanaf iedere locatie met hun smartphone een video van zichzelf opnemen en inzenden. Vervolgens bekijkt een recruiter de videoboodschap en besluit hij of zij direct om de kandidaat al dan niet uit te nodigen voor een gesprek.'], ['De onderneming biedt van oorsprong chauffeursdiensten aan voor CEO’s en directeuren die hun reistijd willen omzetten in werktijd. Inmiddels heeft bouwens& zich verbreed naar receptiediensten, beveiliging en facility management.']]"
"[['Frieda Ulsamer de Waard wordt partner bij creatief bureau KOKORO Amsterdam. Zij was de voormalige managing director van Doom & Dickson.'], ['In het verleden werkte zij voor uiteenlopende reclamebureaus als Publicis, FCA!, Ogilvy en Lintas.'], ['Ulsamer de Waard wordt volgens Adformatie partner naast oprichters Merlijn van Vliet, Wouter Vanhaeren (creatie) en Rik Heijmen (strategie).'], ['KOKORO is in 2013 gestart. De naam betekent ‘hart, hoofd én geest’ in het Japans.']]"
"[['Ford is een autodeelprogramma in Londen gestart onder de noemer GoDrive. Zo’n 2000 klanten hebben toegang tot een vloot van elektrische auto’s op zo’n twintig locaties. De kosten voor het gebruik per minuut worden weergegeven op een app.'], ['GoDrive volgt op een kleinschaliger experiment genaamd City Driving On-Demand, maar het nieuwe programma is – hoewel formeel nog ‘beta’ – uitgebreider. Reserveren en openen van de auto gaat met de app.'], ['Ford wil profiteren van de deeleconomie voor auto’s die in Engeland tot 2025 met 23 procent zal groeien. Maar ook elders heeft de autofabrikant deelprogramma’s lopen. In Duitsland draait Ford Carsharing al twee jaar in 67 steden. Andere programma’s bevinden zich in Dearborn (VS) en in Bangalore, India.'], ['\n            ']]"
"[['De Nederlandse Topsector Creatieve Industrie heeft DMexco als strategische beurs uitgekozen. Onder de noemer Creative Holland wordt 150 vierkante meter standruimte ingericht. Inmiddels zijn al meer dan 70 Nederlandse deelnemers geregistreerd van ruim 40 verschillende creatieve bedrijven.'], ['DMexco, op 16 en 17 september in Keulen, is het grootste evenement op het gebied van digitale marketing en media in Europa. Op het programma staan namen als Adobe, Amazon, E-bay, Facebook, IBM, Philips, Buzzfeed, Vice en Nestlé.'], ['In samenwerking met de Nederlandse ambassades wordt ‘groots uitgepakt’ tijdens de vrij toegankelijke Holland Borrel op woensdagavond 16 september.']]"
"[['Een nieuwe Nederlandse mobiele aanbieder OpenMobile laat klanten zijn gebruiksomgeving volledig instellen, met name ten aanzien van het internet- en sociale media gebruik.'], ['Geen WhatsApp en werkmail na 22.00 uur, huiswerk vóór Instagram, en na 21.00 uur niet meer op YouTube. Soms is het volgens de initiatiefnemers wenselijk om – voor jezelf en voor het gezin – bepaalde rustmomenten in te bouwen.'], ['Via ‘Mijn OpenMobile’ kunnen instellingen worden gemaakt die betrekking hebben op alle dan wel specifieke simkaarten. Hierbij is er geen toegang tot de telefoon of tablet nodig om een en ander te activeren. Ook hoeft geen software geinstalleerd te worden. De simkaarten blokkeren de technische poorten van applicaties.'], ['En dus is het mogelijk om WhatsApp na een bepaald tijdstip uit te schakelen, zonder een extra benodigde handeling. In de ochtend wordt deze zelf weer actief en komen alle berichten binnen. Ditzelfde geldt voor sitebeheer.'], ['Ook snelheidsheidsbeperkingen zijn mogelijk. Hetzelfde geldt voor\xa0 datagebruik in het buitenland.'], ['OpenMobile maakt gebruik van het T-Mobile netwerk met ElephantTalk als mobile virtual network enabler (MVNE).']]"
"[['Bits of Freedom vreest dat de Nederlandse wet op de netneutraliteit zal worden vervangen door zwakkere Europese regels en de Nederlandse internetter keuzevrijheid verliest.'], ['Het Nederlands parlement nam in 2012 met een grote meerderheid een wet op netneutraliteit aan. Internetaanbieders mogen daardoor niet meer bepalen welke diensten internetters wel of niet kunnen gebruiken. Op dit moment onderhandelen het Europees Parlement en de Raad van Ministers over nieuwe Europese regels. Het ziet ernaar uit dat de uitkomst binnen een paar dagen rond kan zijn.'], ['‘Gelekte teksten laten zien dat het Europees Parlement onder steeds meer druk staat om toe te geven aan de belangen van van de grote lidstaten en hun telecomindustrie en om de sterke positie los te laten die zij een jaar geleden nog innam: die voor echte netneutraliteit,’ zegt Floris Kreiken van Bits of Freedom. ‘In wat de laatste uren van de onderhandelingen kunnen zijn, is het de vraag wat Nederlandse Europarlementariërs nog doen om op te komen voor de belangen van de Nederlandse internetter.’'], ['Ook voor Nederlandse start-ups is dit een slechte ontwikkeling, meent Bits of Freedom. Het internet is altijd een open platform geweest, waar iedereen nieuwe diensten aan toe kon voegen. Dat verandert als providers bepaalde diensten voorrang mogen geven boven anderen, om zo hun eigen belangen of die van andere grote bedrijven te beschermen. Iedereen die op een zolderkamer een fantastische website of app ontwikkelt, verliest zo een eerlijke kans dat deze door een groot publiek wordt gevonden.'], ['De Raad heeft onder andere de definitie van netneutraliteit niet eens opgenomen in de wetstekst, zegt Bits of Freedom. Ook wil de Raad mogelijkheden geven aan providers om meer geld te vragen aan ofwel dienstenaanbieders of gewone internetters door een vage gedefinieerde ‘gespecialiseerde diensten’.']]"
"[['Het Nederlandse Leapfunder heeft een online platform gelanceerd om de onderlinge contacten contacten tussen investeerders te versterken.'], ['Via Leapfunder is het mogelijk om in startups te investeren vanaf 1000 euro zonder al te veel papierwerk. Dat gebeurt via converteerbare obligaties.'], ['Via het nieuwe platform kunnen deelnemers virtuele visitekaartjes uitwisselen, maar ook kennis delen, wat volgens Leapfunder het vertrouwen verhoogt in het nemen van investeringsbeslissingen.'], ['Het venture capital en angel investeerdersnetwerk in Nederland is zeer gefragmenteerd. Beginnende investeerders kunnen niet makkelijk in aanraking komen met ervaren investeerders. Ook grote business angels gebruiken het platform.'], ['Het platform heeft 2,5 miljoen euro opgehaald en meer dan 30 startups zijn inmiddels via het platform gefinancierd.']]"
"[['Facebook wil een vijfde datacenter bouwen in Forth Worth, Texas. Dat blijkt uit documenten die bij de autoriteiten van de staat Texas zijn ingediend.'], ['In die documenten wordt Facebook niet met naam en toenaam genoemd, maar advocatenkantoor Fenwick & West was voorheen betrokken bij de belangrijke overnamedeals van Oculus VR en Instagram.'], ['Facebook krijgt steeds meer gebruikers en heeft meer datacenters nodig om de groei op te vangen. Er zijn al datacenters in Oregon, North Carolina, Iowa en in Luleå in Zweden.']]"
"[['Universiteit Gent lanceert het gameplatform reclamewijs.ugent.be, waarop jongeren uitgedaagd worden om hun reclamewijsheid te verhogen. Jongeren leren via deze games meer over online reclame, en met een quiz kunnen ze hun reclamewijsheid testen. '], ['In september 2014 startte de UGent de ontwikkeling van een gameplatform om de reclamewijsheid van jongeren te verhogen. Ook jongeren zelf en enkele vertegenwoordigers uit de pedagogische, academische en reclamewereld namen deel aan het concept.'], ['De games leren jongeren reclame te herkennen en er kritisch mee om te gaan. Zo is het in Count the Ads de bedoeling om zo veel mogelijk reclamevormen als zodanig te markeren: de game bevat een uitdagende mix van opvallende formats als banners, maar ook moeilijkere reclamevormen zoals native advertising en gesponsorde blogs. In Profile Crush worden de persoonsgegevens die jongeren vrijgeven via Facebook verwerkt in het game, om hen te confronteren met de grote hoeveelheid persoonsgegevens die ze online soms onbewust prijsgeven.'], ['Reclame beperkt zich al lang niet meer tot radio- of tv-spotjes of billboards in het straatbeeld. Ook de online wereld staat bol van de reclameboodschappen. Bovendien wordt het steeds moeilijker om reclame te herkennen. Voorbeelden zijn advergames, gepersonaliseerde reclame op sociale netwerksites of gesponsorde blogs en video channels. Hierbij\xa0 worden reclameboodschappen niet enkel verweven in de (interactieve) mediacontent, maar worden vaak ook nieuwe doelstellingen nagestreefd zoals het verzamelen van persoonlijke gegevens en het ‘sharen’ van reclame.'], ['Reclame waarvan de commerciële intentie niet duidelijk is, kan kinderen en jongeren echter onbewust beïnvloeden, wat kan leiden tot impulsieve en onnodige aankopen of kind-ouder-conflicten, stellen de onderzoekers. Bovendien blijkt dat het huidige juridische kader niet langer toereikend is met betrekking tot de manier waarop kinderen en jongeren bereikt mogen/kunnen worden in het huidige digitale medialandschap.'], ['Toch is reclame niet negatief, want reclameboodschappen kunnen jongeren helpen om geïnformeerde keuzes te maken. Ze moeten daarin volgens de Belgische onderzoekers beter in begeleid worden.']]"
"[['Snapchat, de veruit succesvolste berichtenapp van dit moment, overweegt een beursgang. Dat vertelde topman Evan Spiegel gisteren op de Code Conference in Los Angeles.'], ['Volgens Siegel (24) staat de beursgang hoog op de agenda. Het bedrijf heeft op papier een waarde van 15 miljard dollar. Alibaba pompte al eens 200 miljoen dollar in het bedrijf. Siegel kon niets zeggen over de termijn, ‘maar het gaat absoluut gebeuren’.'], ['Tegelijk waarschuwde de topman voor een techbubbel. ‘Ik denk dat mensen nogal risicovol investeren en dat zal zeker gecorrigeerd worden. We houden daar zelf wel rekening mee.’'], ['Volgens Siegel is de beschikbaarheid van kapitaal ‘te eenvoudig’ geworden. De lage rente speelt ook een rol. Daardoor zijn investeerders niet kritisch genoeg.'], ['Snapchat is momenteel grotendeels aangewezen op de verkoop van advertenties. Het appbedrijf claimt een bereik van tientallen miljoenen bezoekers, waardoor adverteerders diep in de buidel moeten tasten.'], ['Snapchat is een communicatieapp waarmee gebruikers foto’s en video’s naar elkaar kunnen sturen. Die zijn maar kort te zien en kunnen niet bewaard worden. Gebruikers moeten nu hun duim op het scherm blijven drukken om video’s te kijken. Dat is om te voorkomen dat er foto’s van het scherm kunnen worden gemaakt. Maar Siegel vindt dat niet gebruikersvriendelijk en gaat de vereiste vermoedelijk verwijderen, waardoor gebruikers makkelijker langere video’s kunnen kijken.'], ['Snapchat is ook in Nederland enorm populair. Twee derde van de Nederlandse jongeren tussen de twaalf en negentien jaar gebruikt Snapchat. Daarmee is de dienst populairder dan Facebook Messenger, Instagram en Twitter.'], ['eskay / Shutterstock.com'], ['Your browser does not support iframes.']]"
"[['Tam Tam wordt contentpartner van Koninklijke Gazelle voor haar social kanalen. Deze kanalen moeten dezelfde sterke uitstraling en beleving krijgen als het oerhollandse merk ook op haar website en offline heeft.'], ['Gazelle wil via haar social kanalen deze sterke merkbeleving ook voor haar jongere doelgroepen creëren en uitbouwen. TamTam levert daarvoor speciale content aan.'], ['Bij Koninklijke Gazelle in het Veluwse Dieren maken circa 450 medewerkers elk jaar meer dan 300.000 fietsen.']]"
"[['Een meubel voor nostalgen, die in hun jeugd Donkey Kong, Pac-Man en Virtua Tennis speelden. Op de uit essenhout vervaardigde arcadekast Pixelkabinett kun je echt oude games spelen.'], ['Er worden er maar vijftig van gemaakt, voor 3699 euro elk, maar die worden helemaal naar wens samengesteld. Men kan er een moderne computer in plaatsen, maar ook gebruik maken van een JAMMA-bord.'], ['De Zweedse Love Hulten uit Göteborg heeft meer meubels vervaardigd die duidelijk geïnspireerd zijn door oude technologie.'], ['']]"
"[['De verkopen van bol.com en Albert Heijn online zijn met zo’n twintig procent gestegen in het eerste kwartaal van 2015. Dat blijkt uit de kwartaalcijfers van moeder Ahold.'], ['De totale online verkopen gingen van 362 miljoen euro naar 448 miljoen. Ahold heeft de totale omzet in het eerste kwartaal met 15 procent zien oplopen tot 11,3 miljard euro. Het bedrijf werd daarbij met name geholpen door de sterke dollar. De nettowinst is verviervoudigd, van 50 miljoen euro een jaar eerder naar 213 miljoen euro. Het onderliggend bedrijfsresultaat daalde naar 390 miljoen euro.'], ['CEO Dick Boer maakte vanochtend in een toelichting duidelijk dat men de online propositie verder wil versterken. Ahold heeft ten behoeve van zijn online verkopen via Ah.nl zijn Home Shop Center in Rotterdam vergroot naar 18.500 vierkante meter. De capaciteit is gestegen van 15.000 naar 30.000 orders per week. Vanuit Rotterdam worden ook de nieuwe ophaalpunten in Belgie voorzien.']]"
"[['Een van Nederlands grootste onbekende mediabedrijven, Zoomin uit Amsterdam, opent kantoren in Miami en Los Angeles en binnenkort in New York. Directeur Jan Riemens rekent AP, Reuters en landelijk bekende tv-programma’s tot zijn vaste klanten.\n\nMet vijf miljard impressies op sites als YouTube en Dailymotion en meer dan honderd miljoen abonnees op die kanalen, is Zoomin uit Amsterdam een van ’s werelds grootste uitgevers en exploitanten. Gemeten naar aantal ‘uitgezonden’ minuten is het met 28 miljoen per maand naar eigen zeggen groter dan RTL in Nederland. De cijfers worden ondersteund door bereiksonderzoek van comScore.'], ['Media-ondernemer Jan Riemens doorliep in vrij korte tijd een grote verandering met zijn bedrijf. Een paar jaar geleden kocht het video’s in van de grote persbureaus en verkocht die na bewerking door aan online nieuwssites. Daarna ging Zoomin ook zelf produceren. Twee jaar geleden richtte Riemens ook nog een multichannel network op. Hij verzamelde onafhankelijke YouTube-vloggers om zich heen en ging hun exploitatie verzorgen.'], ['Het uitgeversnetwork is goed voor 2,2 miljard online en 0,8 miljard mobiele impressies. Het MCN met vloggers groeit razendsnel: van vierhonderd miljoen impressies in december vorig jaar naar meer dan twee miljard nu en honderd miljoen abonnees.'], ['Afgelopen maanden zette Zoomin er nog een tandje bij. “In totaal zegden we in december met 140 videoleveranciers, waaronder AP en Reuters, de contracten op. Social en viral video hadden ons ingehaald. Wij willen het jongerenpubliek en zijn daarom zelf gaan produceren met eigen mensen. Het voordeel is dat ik zelf eigenaar van de content ben. Ik kan op elk kanaal doen wat ik wil.”'], ['Het netwerk met tweeduizend eigen producenten is nagenoeg wereldomspannend. Er is altijd wel ergens in de wereld een redactie bemand die die filmende journalisten op pad kan sturen om breaking news te filmen en na bewerking te publiceren. Deze eigen producties blijken dermate interessant dat de oude leveranciers als AP en Reuters ze afnemen voor hun eigen berichtgeving.'], ['Riemens claimt dat de eigen video’s tot twintig keer meer worden bekeken dan het materiaal dat hij tot eind vorig jaar kreeg geleverd van de traditionele nieuwsorganisaties.'], ['“De volgende stap is een eigen expertnetwerk. Wat het onderwerp ook is, we willen altijd direct een expert kunnen benaderen die duiding en context kan geven bij een actuele ontwikkeling.”'], ['De pre-roll reclame is voor online video qua winstmarge over zijn hoogtepunt heen. Daarom ziet ook Zoomin meer brood in native advertising. Omdat dat op de Amerikaanse markt al een volwassener model is, opent het bedrijf kantoren in Miami en de media-epicentra Los Angeles en New York. “Tien procent van onze video’s zijn in een bepaalde manier native. Iedere dag brengen we een nieuwe uit.”'], ['De geboren Zeeuw sluit niet uit dat zijn bedrijf op termijn geld kan verdienen aan nieuwsitems die andere mediamakers gratis coveren. “Denk aan een première van James Bond. Normaal gesproken zijn nieuwsmakers daar gratis. Wij produceren niet enkel de video’s, maar hebben ook de distributiekracht. Ons bereik van twee miljard views per maand is wel iets waard.”']]"
"[['Energiebedrijf Oxxio heeft een app voor de Apple Watch ontwikkeld. Daarmee kunnen Oxxio-klanten met een slimme meter hun energieverbruik nog eenvoudiger monitoren.'], ['Ook is het mogelijk om berichten van Oxxio via het slimme horloge te ontvangen, waardoor klanten volgens het Hilversumse bedrijf ‘altijd en overal grip hebben op hun energiekosten’.'], ['Oxxio ziet het horloge als’ ‘logische stap in onze transitie van energieleverancier naar energiecoach’.'], ['Oxxio introduceerde in 2005 de slimme meter in Nederland, maar richt zich sinds 2009 op mobiele apps.'], ['']]"
"[['Ondernemer Stef van der Ziel, eigenaar van het Groningse Jet-Stream, lanceert vandaag een nieuwe startup Bevingmeter. Die brengt een gratis app op de markt waarmee collectief aardbevingen kunnen worden gemeten via apps op smartphones. Met weinig meer dan de ingebouwde bewegingsensoren. '], ['“Dit is nogal een topic in Groningen, maar ook in de rest van de wereld”, aldus Van der Ziel. “De universiteiten van Stanford en Berkeley hadden vergelijkbare initiatieven, maar wij zijn de eerste die echt lanceren en zijn technologisch ook verder.”'], ['In vrijwel alle smartphones zitten bewegingssensoren. Die kunnen ook driedimensionale bewegingen detecteren. Het bijzondere van de app (voor iOS en Android) is dat men daarmee data kan verzamelen waarmee je aardbevingen als het ware kunt zien rollen door een gebied. Van alle toestellen worden op 10 milliseconde nauwkeurig de trillingen gemeten, inclusief de op dat moment geldende GPS positie. Dat gebeurt uiteraard samen met seismische specialisten in Groningen.'], ['Partner Medusa heeft de technologie ruim een jaar lang draaien en is bij onderzoek en prototyping geholpen door wetenschappers van de RuG. Tijdens de finale FCGroningen-PEC op de Grote Markt registreerden de testtoestellen in het stadhuis het springende publiek na elk doelpunt.'], ['‘Wij claimen niet dezelfde data te gaan verzamelen als specialisten die met individuele professionele meetapparatuur werken,’ zo staat op de site te lezen. ‘Zij gebruiken gevoelige sensoren die nog veel kleinere trillingen en kantelingen waar kunnen nemen. Wij richten ons op de spreiding en de grote aantallen, om deze data vervolgens op een kaartje te projecteren.’'], ['Het businessmodel voor de nieuwe startup wordt het analyseren van Big Data. Van der Ziel: “We verwachten dat deze verrijkte data geld waard wordt. Daarnaast is de app een lead generator voor bedrijven die gerelateerde diensten aanbieden aan onze gemeenschap: denk aan taxaties, schadeherstel, verduurzaming, juridische ondersteuning, enzovoorts. Als we in Groningen succesvol zijn gaan we dit internationaal uitrollen.”'], ['De lancering vindt later vandaag plaats in de Mediacentrale in Groningen. Partners zijn uitgever NDC en sponsors zijn Rabobank en Univé.']]"
"[['Twitter heeft gesprekken gevoerd met online tijdschrift Flipboard voor een overname. Dat meldt Re/code op basis van ingewijden. De overnamegesprekken zouden al sinds begin dit jaar gaande zijn, maar hebben vooralsnog niet veel opgeleverd.'], ['Flipboard wordt geleid door Mike McCue, die in het verleden in het bestuur van Twitter zat. Hij nam echter ontslag uit concurrentie-overwegingen.'], ['Re/code meldt dat Flipboard, met ruim 160 miljoen dollar aan investeringen, groeiproblemen heeft. De 100 miljoen actieve gebruikers zouden zijn gedaald sinds Samsung de app niet meer automatisch op zijn smartphones installeert. Zowel Flipboard als Twitter experimenteert met advertenties.'], ['Flipboard is op papier zo’n 800 miljoen dollar waard. Bij de overname door Twitter zou het gaan om 1 miljard dollar. Maar of het zover zal komen is de vraag. Recentelijk zouden de gesprekken zijn opgeschort.']]"
"[['Het tv programma Opgelicht?! waarschuwt met internetproviders duizenden Nederlanders voor een omvangrijk privacylek in hun thuis- of bedrijfsnetwerk. Lijsten met wachtwoorden, kopieën van paspoorten, familiefoto’s, gevoelige bedrijfsinformatie, complete back-ups en financiële boekhoudingen liggen op straat.'], ['Ziggo, KPN, XS4ALL, Online.nl, Tele2, Vodafone, Zeelandnet, Solcon hebben op verzoek van Opgelicht?! de afgelopen dagen duizenden klanten benaderd. Met deze actie proberen ze deze mensen ertoe te bewegen dit privacy-lek te dichten. Opgelicht?! vond ook gevoelige informatie van advocaten, gemeenten, multinationals en zelfs beveiligingsbedrijven.'], ['De kern van het probleem zit hem in zogeheten externe netwerkschijven. Voor veel mensen is dit een digitale kluis waar al hun privacy gevoelige informatie staat opgeslagen. Sommige netwerkschijven maken automatisch en anoniem verbinding met het internet en veel routers sturen zonder beperking alles via een zogenaamde FTP-server door.'], ['De bestanden op deze harde schijven staan onbeveiligd open en zijn soms helemaal niet te beveiligen. Heel gericht kunnen kwaadwillenden op het internet scannen op zoektermen als ‘paspoort’ en ‘wachtwoorden’. Hiermee krijg je met een paar muisklikken anoniem toegang tot kwetsbare externe netwerkschijven. Het is daarna kinderspel om alles te downloaden.'], ['Tegelijk is het ook mogelijk om compromitterende bestanden toe te voegen. Met deze externe netwerkschijven en bepaalde instellingen hebben heel veel mensen onbewust een Trojaans paard in huis staan. Het privacy-lek bestaat al jaren, en volgens beveiligingsexperts is het vooral schokkend dat er niets\xa0 aan is gedaan.'], ['Opgelicht?! wordt vandaag om 21.25 uur op NPO 1 uitgezonden.\n']]"
"[['Opslagbedrijf EMC betaalt 1,2 miljard dollar voor Virtustream, een leverancier van van clouddiensten en software. Het bedrijf zal worden geintegreerd in EMCs Federation Enterprise Hybrid Cloud.'], ['EMC spreekt van een grote verschuiving van zijn hybride cloudstrategie, die zowel publieke als private cloudelementen bevat.'], ['Virtustream bestaat nog maat enkele jaren en concentreert zich op applicaties als SAP S/4HANA. SAP heeft ook een belang in het bedrijf.'], ['Klanten zijn onder meer Coca-Cola, Domino Sugar, Heinz, Hess Corporation, Kawasaki, Lexmark en Scotts Miracle-Gro.']]"
"[['Het van oorsprong Zweedse technologiebedrijf inRiver, leverancier van een PIM-systeem, heeft tien miljoen dollar aan venture capital verworven.\n\nVerdane Capital investeert tien miljoen dollar in inRiver. Het bedrijf, dat sinds anderhalf jaar ook op de Nederlandse markt actief is, gebruikt het geld om zijn product door te ontwikkelen en voor verdere internationale expansie.'], ['Het PIM-systeem beoogt e-commerceorganisaties en markteers die multichannel werken werk uit handen te nemen. Vanuit een centraal systeem kan vrij eenvoudig per kanaal worden bepaald wanneer waar welke informatie moet verschijnen.'], ['Hünkemoller, JBC, Sacha Shoes en Daily Fresh Food zijn enkele van inRivers klanten in de Benelux.'], ['“Onze schaalbare enterprise PIM, nu ook beschikbaar als Software as a Service (Saas), is enorm succesvol en er is een grote vraag voor onze oplossing vanuit zowel B2B als B2C organisaties, alsmede van consultants die actief zijn binnen e-commerce, digital marketing en customer experience”, zegt Niclas Mollin, CEO. “Dit is een vakgebied waar achterhaalde technologie en ouderwetse business modellen nog veel gebruikt worden. Als resultaat hiervan zijn we de afgelopen vier jaar, elk jaar met 70% gegroeid.”'], ['inRiver wordt gefinancierd uit het zevende fonds van Verdane Capital, 200 miljoen euro groot. De investeerder is afkomstig uit Scandinavië, gespecialiseerd in e-commerce, software, energie en industriële technologie en pleegt zijn investeringen overwegingen in de directe regio (portfolio).'], ['Foto: Jaume Escofet (cc)']]"
"[['Nederland staat nog altijd op de tweede plek van landen met de meest gehoste malafide URL’s. Ook staat ons land in de top 10 van landen met de meeste Command & Control (C&C)-servers. Dat blijkt uit het het overzicht van Trend Micro over het eerste kwartaal van 2015. Een zorgwekkend trend: de terugkeer van spam als infectiebron.'], ['Online advertenties waren afgelopen kwartaal een populair middel om gebruikers te besmetten. Adware staat dan ook bovenaan de lijst van mobiele dreigingen. Trend Micro rapporteerde tot nu toe meer dan vijf miljoen Android-dreigingen en voorspelde eerder al dat het aantal aan het einde van 2015 zou oplopen tot acht miljoen. Ook werden er zero-day exploits gevonden, gericht op malvertisements die het vooral gemunt hebben op Adobe-software. Slachtoffers konden hierbij worden besmet, zonder dat zij een bezoek hadden gebracht aan de kwaadaardige website.'], ['De opmars van ransomware zette in het eerste kwartaal van dit jaar door. Met name crypto-ransomware steeg flink in volume. Het aantal infecties verviervoudigde van 1.540 in het eerste kwartaal van 2014 tot 7.844 in het eerste kwartaal van dit jaar.'], ['De Verenigde Staten waren veruit het meest populaire ransomware-doelwit en goed voor 34 procent van alle besmettingsgevallen. In Europa wordt de lijst aangevoerd door Italië, Frankrijk en Duitsland. Ransomware en crypto-ransomware vormen niet langer alleen een dreiging voor consumenten, maar ook voor zakelijke gebruikers. Het aantal infecties gericht op bedrijven laat bijna een verdubbeling zien ten opzichte van Q4 2014.'], ['Het totale volume bedreigingen is in het eerste kwartaal van dit jaar overigens wel gedaald, in vergelijking met het laatste kwartaal van 2014. Wel was er een piek waar te nemen in het volume van spamberichten. Dit kan mogelijk duiden op de terugkeer naar e-mail als infectiebron.']]"
"[['Er komt een vierde Apple Store in Nederland. Dat meldt het blog One More Thing op basis van ingewijden uit de vastgoedsector.'], ['Apple zou vorige week de knoop hebben doorgehakt om definitief een vierde winkel in Utrecht of Gelderland te gaan openen. De plannen zijn vaag waar het de locatie betreft, maar naast de stad Utrecht zouden bijvoorbeeld ook nog Amersfoort, Arnhem of Nijmegen in aanmerking kunnen komen. Apple heeft via een adviseur reeds gezocht naar locaties.'], ['Apple opende zijn derde Apple Store in Den Haag. Heel even doken er in het verleden geruchten op over een winkel in Hilversum. Met Amersfoort of Utrecht zou Apple ook klanten uit het Gooi kunnen trekken.']]"
"[['Het parket van Mechelen heeft Skype voor de rechter gedaagd. Het Openbaar Ministerie wil nadere informatie over gesprekken tussen twee criminelen over de levering van verboden of gestolen goederen, maar Skype weigert inzage.'], ['Skype, onderdeel van Microsoft, ziet zich niet als telecomaanbieder onder de Belgische wetgeving. De onderzoeksrechter denkt daar anders over.'], ['Het dossier is nu doorverwezen naar de correctionele rechtbank. Die zal naar verwachting begin juni met de behandeling beginnen.']]"
"[['Zondag is voor PostNL een vaste bezorgdag geworden, wat zoveel betekent dat de proef met zondagbezorgingen is geslaagd en vaste vorm krijgt.\n\nHet verschil met bezorgingen van maandag tot en met zaterdag is dat de consument die op zondag zijn pakketje wil ontvangen daar expliciet om moet vragen. Bij doordeweekse bezorgingen is het precies anders. Dan krijgt de ontvanger zijn pakketje zo snel mogelijk, het liefst de volgende dag. '], ['In een interview op BNR zegt topvrouw Herna Verhagen. Ze geeft wel aan de kosten en potentiële resultaat constant in de gaten te houden om het bestaansrecht van bezorgen op zondag te valideren.  '], ['Dat de nieuwe bezorgoptie geen proef meer is, blijkt uit het feit dat er nieuwe klanten voor worden aangenomen. Wie dat zijn en hoe groot het zondagse volume is, houdt Verhagen voor zich. '], ['Coolblue was de eerste die in juli 2014 bestellingen via PostNL ging bezorgen op wat voor velen een rustdag is. ']]"
"[['Webhostingbedrijf GoDaddy zoekt een nieuwe reclamepartner om zich via meer mediakanalen te kunnen profileren. CMO Phil Bienert wil weg van de controversiële Super Bowl-advertenties, waarmee het bedrijf tot nu toe telkens de aandacht trok.'], ['Ook wil men zich nadrukkelijker presenteren op internationale markten. Het bedrijf gaf vorig jaar 24,7 miljoen dollar uit aan advertenties. Het sponsorbudget bedroeg 164 miljoen, ongeveer 12 procent van de omzet.'], ['In januari werd een samenwerking met inkoopbedrijf Initiative aangekondigd. De nieuwe partner moet deze zomer zijn gevonden.']]"
"[['Mediabedrijf Blogmij lanceert onder de naam InstaCreators.com Nederlands eerste gespecialiseerde reclamenetwerk voor Instagram.\n\nInstaCreators.com is geen geautomatiseerd self service systeem, omdat Instagram dat technisch gezien niet toestaat. Niels Verhoeven: “Er is steeds meer vraag van adverteerders naar uitingen op Instagram, maar daar is geen echte advertentiemogelijkheid. Met de influencers uit ons netwerk kunnen we hen wel het bereik aanbieden.”'], ['De nieuwe dienst komt vooruit Blogmij, een netwerk van bloggers die wordt ingezet richting de adverteerdersmarkt.'], ['“Onze creators zijn hun eigen reclamebureaus. Ze maken voor een merk hun eigen creatieve uitingen, foto’s of video van vijftien seconden. Dat wordt meestal ingezet als interactie.” Dat wordt afgerekend in termen van bereik en aantal reacties.'], ['“Het wordt toch al best veel gedaan, dus we hebben deze activiteiten in een apart label ondergebracht.”'], ['Verhoevens bedrijf omvat naast Instacreators en Blogmij ook het YouTube-netwerk Social1nfluencers. In februari nam Sanoma/SBS een strategisch belang in de Amsterdamse onderneming nabij het Leidseplein. CEO Peter de Mönnink bemoeit zich persoonlijk met de invulling van de samenwerking.'], ['']]"
"[['Het Like-duimpje van Facebook is illegaal als dat zonder toestemming van de internetter wordt geplaatst. Dat stelt een Duitse consumentenorganisatie in een rechtzaak tegen Peek & Cloppenburg en Payback. In andere gevallen zwichtten bedrijven al voor de claim.\n\nDe reden voor de rechtzaak is dat Facebook zonder toestemming van de consument diens surfgedrag op internet kan volgen. Een directe inbreuk op de privacy, aldus de Verbraucherzentrale uit de deelstaat Nordrhein Westfalen.'], ['Moderetailer Kik, hotelboeker HRS en Nivea lieten het niet uitlopen tot een rechtzaak en verwijderden onder druk van de consumentenorganisatie, die kennelijk een sterke zaak heeft, de Facebook-tracker van hun site.'], ['In België is een vergelijkbare houding jegens Facebook, en Amerikaanse internetbedrijven in het algemeen, weerneembaar. '], ['Foto: hobvias sudoneighm (cc)']]"
"[['Philips en supermarkt Carrefour hebben in Lille een experimenteel LED-systeem in gebruik genomen dat klanten naar de juiste schappen moet leiden.'], ['Carrefour heeft de bestaande verlichting van EuraLille Carrefour vervangen door 2,5 kilometer aan LED-verlichting waarmee de supermarkt 50 procent minder energie hoopt te verbruiken. Maar diezelfde LED-lampen kunnen ook onzichtbare signalen afgeven aan smartphones van klanten.'], ['Met de Promo C’ou app kan de klant eerst aangeven welk artikel hij zoekt. Als dat artikel in de database is gevonden, stuurt de VLC (Visible Light Communication) technologie van Philips een code naar de smartphone. De app geeft dan op een plattegrond aan in welk schap het artikel ligt.'], ['Smartphonepenetratie in West-Europa bedraagt als zo’n 80 procent en apps worden steeds belangrijker voor informatie over artikelen, meent Philips, dat overigens niet als enige LEDs gebruikt om informatie te versturen.'], ['Philips benadrukt dat het systeem veilig is en geen gegevens op de smartphone uitleest.'], ['']]"
"[['De mobiele browser UC, die sinds een jaar in handen is van Alibaba, heeft mogelijke persoongegevens gelekt. De browser heeft ruim 100 miljoen dagelijkse actieve gebruikers, met name in Azië. '], ['Een lab van de Universiteit van Toronto heeft de browser onderzocht en geconstateerd dat persoonsgegevens onversleuteld worden verzonden. Daarbij ging het om telefoonnummers en seriele nummers van apparaten, maar ook zoekgegevens en geografische informatie. De zwakheid komt zowel in de Engelse als de Chinese versie voor.'], ['Alibaba zegt dat er geen gegevens zijn gelekt, maar al in 2012 was bekend dat de versleuteling van de browser zwak was.']]"
"[['Brancheorganisatie DDMA heeft zijn eerder aangekondigde Data Academie geopend. Die moet de datakennis op marketingafdelingen opfrissen. De academie onderwijst marketeers via korte, praktische cursussen.'], ['De academie selecteert experts uit de commerciële datasector, opleiders afkomstig van universiteiten, particuliere opleiders, bedrijven en de sector zelf. Die mogen de opleidingen dan tegen scherp tarief aanbieden.'], ['In de maand juni trapt de academie af met twee cursussen, een over datavisualisatie en een tweede over minded marketing.']]"
"[['Funda heeft Jitse Groen en Oswald Coene aangesteld als nieuwe leden van de Raad van Commissarissen. Groen en Coene volgen hiermee Marc Duijndam op, die na zijn aanstelling als CEO van funda in 2013 een positie in de RvC achterliet.'], ['De Raad van Commissarissen van funda bestaat door de nieuwe aanstellingen uit vier leden. Voorzitter Gerard Cremers, zelfstandig ondernemer, en Jan Houwert, voormalig bestuursvoorzitter van Koninklijke Wegener, blijven hun positie bekleden.'], ['Jitse Groen (36) is CEO van Takeaway.com (onder meer bekend van Thuisbezorgd.nl), waarvan hij in 2000 initiatiefnemer was.'], ['Oswald Coene (53) is CEO van Koning & Hartman, een grote onderneming in de Benelux, die oplossingen levert op het gebied van telecom, industrie en infrastructuur. Coene stond in 2005 aan de basis van de managementbuy-out van Koning & Hartman bij Getronics, waar hij diverse directiefuncties bekleedde.'], ['‘Met elk hun eigen vaardigheden, stijl en ervaring brengen zowel Jitse als Oswald diversiteit in de Raad, met focus op ondernemerschap en vernieuwing’, aldus Gerard Cremers.']]"
"[['Mozilla gaat steeds een stapje verder met zijn advertentiestrategie. Het begon met het tonen van advertenties op een blanco pagina in de browser Firefox. Nu komen daar Suggested Tiles bij. Adverteerders kunnen gericht advertenties tonen op basis van de browsergeschiedenis van gebruikers.'], ['De zogenoemde Directory Tiles werden in november gelanceerd. Firefox toont in zijn openingsscherm duimnagelplaatjes van pagina’s die (veel) bezocht zijn. Bedrijven kunnen hier advertenties inkopen, op basis van kost-per-klik of kost-per-duizend.'], ['Het nieuwe programma moet deze zomer van start gaan. Er is dan een aantal categorieën waaruit adverteerders kunnen kiezen, zoals games, films en auto’s. Andere categorieën kunnen ook, maar advertenties voor tabak, alcohol en geneesmiddelen zullen worden geweigerd.'], ['De advertenties zijn niet onomstreden. Mozilla is in principe een organisatie zonder winstoogmerk. Mozilla zegt dat maar een gering aantal gegevens over gebruikers wordt opgeslagen die na korte tijd ook weer worden verwijderd.'], ['Mozilla komt binnenkort ook met een Firefox-browser voor Apples iOS. De organisatie wilde daar steeds niet aan omdat Apple browserontwikkelaars behoorlijk wat beperkingen oplegt. De organisatie hoopt met een iOS browser weer wat marktaandeel terug te pakken.'], ['\xa0']]"
"[['Een Android smartphone die wordt teruggezet naar fabrieksinstellingen blijkt nog steeds gebruikersgegevens te bevatten. Dat hebben onderzoekers van de University of Cambridge vastgesteld.'], ['Onderzoekers Laurent Simon en Ross Anderson troffen op 21 tweedehands toestellen met Gingerbread en Jelly Bean-versies van Android tal van gegevens aan, zoals e-mails, tekstberichten en toegangstokens.'], ['Erger was dat in 80 procent van de gevallen men de Google toegangscode kon achterhalen om bewaarde e-mails, contacten, WiFi-wachtwoorden en andere data te verzamelen.'], ['Volgens Anderson hangt het van het toestel af. Googles eigen smartphones (onder de naam Nexus)zijn in dit opzicht tamelijk veilig, maar gebruikers laten vaak ook steken vallen omdat ze zwakke wachtwoorden gebruiken. Zeker 500 miljoen Android smartphones zouden wel eens gevoelige informatie kunnen achterlaten, zo vermoeden beide onderzoekers.']]"
"[['Chrome voor Android is voortaan echt open source. Google heeft alle code beschikbaar gesteld ten behoeve van het Chromium programma.'], ['Chromium vormt de basis van Googles browser Chrome, maar wordt daarnaast ook onafhankelijk ontwikkeld. De broncode kan door derden worden gebruikt voor eigen browserversies. Dat is onder meer het geval met het Noorse bedrijf Opera, dat in 2013 naar Chromium overschakelde. Toch heeft die browser wel degelijk eigen kenmerken.'], ['Chromium was tot nu toe een desktopbrowser, maar dat gaat veranderen. Er komt een mobiele versie van Chromium voor Android. Wel met weglating van enkele mediacodecs en andere technologieën die formeel in handen van Google blijven.']]"
"[['Annie Scopel van de Thule Group is toegevoegd aan het programma van Emerce B2B Online, op 18 juni in Maarssen. '], ['Sinds Annie Scopel de B2B e-commerce-website lanceerde bij Thule Group, om de werkdruk van haar team te verminderen, zijn zowel de online orders als de klanttevredenheid significant gestegen.'], ['Het Zweedse merk Thule, dat al sinds 1942 bestaat, ontwikkelt oplossingen voor ‘outdoor’ enthousiastelingen. Onder de slogan Bring your life biedt Thule een breed assortiment aan producten.'], ['Tijdens B2B Online 2015 vertelt Scopel, verantwoordelijk voor alle customer service-activiteiten van Thule in Noord-Amerika en Canada, hoe zij het nieuwe platform zo succesvol in het bedrijf integreerde en sindsdien nieuwe bedrijfsonderdelen naar het platform overzet.'], ['Naast een sterk inhoudelijk programma biedt B2B Online volop mogelijkheden tot netwerken met collega’s in B2B marketing en commerce van bedrijven als ABN AMRO, Ahold, Boekel, Bol.com, Cendris, Damen Shipyards, DNB, Dura Vermeer, GITP, IBM Nederland, Imtech, Innovam, KPN, Menzis, Nuon, Ormit, Pearson, Phoenix Contact, PinkRoccade, Rabobank, Raet, SAS, T-Mobile, TNS, Unilever, UPC, Van Gansewinkel en Vanderlande.']]"
"[['Oud-hoofredacteur van Het Parool Barbara van Beukering heeft vandaag PAPER gelanceerd, een dagelijks online magazine met hoogtepunten van Persgroep-titels.'], ['Het gaat om een selectie van artikelen uit Volkskrant, Trouw, Algemeen Dagblad, Het Parool, De Morgen en een aantal regionale dagbladen.'], ['‘Ik word gek van alle informatie die de hele dag tot me komt via social media, nieuwsbrieven, websites, blogs en pushberichten. Maar aan de andere kant wil ik wél van alles op de hoogte zijn, niks missen en overal over kunnen meepraten,’ zegt Van Beukering.'], ['Voor 5,95 euro per maand ontvangen abonnees iedere dag op 12.00 uur artikelen in de app. De selectie wordt door de redactie bepaald, en aangevuld met bijdragen van eigen columnisten en auteurs.'], ['Van Beukering (48) werkte na de School voor de Journalistiek bijna tien jaar voor televisie bij onder meer TROS, AVRO en RTL. Acht jaar geleden werd ze benoemd tot hoofdredacteur van Het Parool, de krant die ze op 31 december 2014 verliet om PAPER op te zetten. Zij rekent op 10.000 abonnees.']]"
"[['Even geen zin aan een smartphone? Wellicht is deze Light Phone dan een bruikbaar alternatief. Er zit geen scherm op, anders dan een LED-balkje, en je kunt er alleen maar mee bellen. Maar daar staat tegenover dat de accu het twintig dagen volhoudt.'], ['Het mobieltje dat zo dun is is al een credit card kost straks niet meer dan 100 dollar. Er zit een micro USB poort in en uiteraard een sleuf voor je simkaart. Maar alleen voor bellen. SMS’en is er helaas ook al niet bij.'], ['Blijkbaar slaat het idee toch aan, want het Kickstarter project heeft inmiddels al 230.000 dollar opgehaald.'], ['\n            '], ['']]"
"[['Het Amerikaanse Target is de volgende grote Amerikaanse retailer die RFID gaat toepassen in nagenoeg al zijn 1700 winkels. Het wordt zelfs een van de omvangrijkste RFID-projecten uit de retailgeschiedenis.'], ['Target wil beter inzicht hebben in de beschikbaarheid van zijn inventaris en zo voorkomen dat artikelen uitverkocht raken. Daarnaast kan RFID worden ingezet voor online orders. Vijftien procent van de onlinebestellingen wordt al in de winkel opgehaald.'], ['Aanvankelijk zullen enkele tientallen winkels met RFID-labels worden uitgerust, vooralsnog voornamelijk voor kleding. Voor het inventariseren worden handlezers gebruikt.'], ['De investeringen in de supply chain bedragen dit jaar zo’n 1 miljard dollar. Het bedrijf is ook sponsor geworden van een RFID Lab aan de Auburn Universiteit.']]"
"[['Het Amsterdamse Rockstart haalt jonge ondernemers die innovatief bezig zijn rond zorg en gezondheid naar Nijmegen. Het nieuwe startupprogramma Digital Health gaat deze zomer van start op Novio Tech Campus. '], ['In Nijmegen kunnen tien startups van over de hele wereld samenwerken met patiënten, zorgprofessionals en andere belanghebbenden.'], ['Het Digital Health-programma duurt zes maanden en start in september. Jonge ondernemers die nieuwe oplossingen ontwikkelen voor preventie, communicatie en hulpmiddelen in de zorg kunnen zich tot 19 juli aanmelden.'], ['Deelnemende ondernemers krijgen naast een investering van 20.000 euro, kantoorruimte, begeleiding van experts, een podium op evenementen en ‘intensieve ondersteuning’ in ruil voor een belang van 8 procent.'], ['Volgens oprichter Oscar Kneppers waren er al langer contacten met Nijmegen, en met Lucien Engelen van het REshape Center for Innovation aan de Randboud Universiteit. “We hebben 3 miljoen euro verzameld voor een periode van vijf jaar, waarvan ongeveer 750.000 euro van de provincie. Hoewel er meerdere plekken zijn waar medisch onderzoek plaatsvindt, heeft Nijmegen in meerdere opzichten de ideale infrastructuur.”'], ['Nijmegen is uitgegroeid tot de Health Valley van Nederland, met meer dan 700 bedrijven en zorginstellingen. Rockstart werkt op Novio Tech Campus samen met onder meer Radboud Universiteit, de provincie Gelderland, Noaber Ventures en Arbo Unie.'], ['De Radboud Universiteit kent bijvoorbeeld al enige tijd een minor eHealth. Daarmee leren studenten slimme software te bouwen waarmee zij artsen kunt helpen betere diagnoses te stellen of geavanceerde methoden te ontwikkelen om medische beelden te screenen op mogelijke aandoeningen.'], ['Health is een van de verticale acceleratorprogramma’s die Rockstart heeft ontwikkeld. Kneppers wil nog een programma rond Food organiseren. “We zijn daar nog niet mee begonnen, maar ik sluit niet uit dat we ergens in Wageningen of omgeving uitkomen.”'], ['Rockstart organiseert donderdag de Rockstart Accelerator Web & Mobile Demo Day 2015 in de Kromhouthal in Amsterdam-Noord.'], ['\xa0']]"
"[['Supermarkt Jan Linders test een nieuwe webwinkel met 25 klanten uit de omgeving van Gennep. Na het afhalen van de bestelling wordt de klant gevraagd om zijn mening, van bestellen tot afhalen.'], ['Dit voorjaar al zal de webwinkel van start gaan met drie aangesloten supermarkten. ‘Meer dan 50 jaar geleden opende mijn vader zijn eerste supermarkt. Klanten konden toen al hun boodschappenlijstje achterlaten waarna de kassameisjes de boodschappen voor hen verzamelden. Die service brengen we met onze webwinkel weer terug,’ zegt algemeen directeur Leo Linders.'], ['Het starten van een webwinkel is volgens Linders een leerproces. Door gefaseerd live te gaan, kan men de dienstverlening steeds verder optimaliseren en eventuele knelpunten oplossen.'], ['Jan Linders is een supermarktketen met 58 vestigingen, van Arnhem tot Maastricht.']]"
"[['Snapchat zou willen investeren in Jello Labs, het bedrijf achter de winkelapp Spring die een jaar geleden is gelanceerd. Dat meldt Re/code op basis van ingewijden. Het zou voor het eerst zijn dat Snapchat in de markt voor e-commerce stapt.'], ['In april heeft Jello Labs nog 25 miljoen dollar opgehaald en daar moet als het aan het bedrijf zelf ligt nog eens 5,7 miljoen dollar bij.'], ['Snapchat zoekt naar manieren om geld te verdienen. Nu is men vooral aangewezen op advertenties, maar in november werd al een betaaloptie aan Snapchat toegevoegd waarmee vrienden elkaar geld kunnen sturen. Daar is ongetwijfeld meer mee te doen.'], ['Facebook stapt eveneens voorzichtig in e-commerce met zijn Messenger app. Ook die heeft een betaalfunctie gekregen. E-commerce is ook onderdeel van het Chinese WeChat en berichtenapp Tango biedt gebruikers de mogelijkheid om bestellingen te plaatsen bij Alibabas AliExpress en Wal-Mart.']]"
"[['Coolblue groeide in 2013 en 2014 met bijna vijftig procent. Ook dit jaar wil de webshop dat nietsontziende groeitempo doorzetten. Mede door de aanstelling van Wouter Blok (35) als nieuwe CMO. '], ['Vanwaar de overstap naar Coolblue na twee jaar Google?\n“Het is spannend om een bedrijf te versterken dat zo snel groeit. En dat vanuit een positie te doen waar je flink veel invloed kunt uitoefenen. Bij Google heb ik de afgelopen twee jaar gewerkt als consultant van de grote, wereldwijde spelers in de travelindustrie. Het was mijn taak ervoor te zorgen dat ze zo goed mogelijk gebruik konden maken van de verschillende Google-producten om hun doelstellingen te halen. Tijdens die periode heb ik veel geleerd, en wellicht nog meer van de verschillende klanten. Net als bij mijn vorige werkgever doen we hier aan datadenken, bovenal is het voor mij de plek om weer aan de knoppen te zitten.”'], ['Wat breng je mee?\n“Bij Google heb ik nauw samengewerkt met adverteerders, zoals Booking.com, die eerder de stap hebben genomen om hun zeer succesvolle performancestrategie aan te vullen met meer op branding gerichte campagnes. Die ervaring breng ik mee. De afgelopen jaren is Coolblue erin geslaagd om via specialistische websites de grootste Nederlandse online verkoper van consumentenelektronica te worden. Pas vier jaar geleden is het merk Coolblue daar echt als paraplu overheen geplaatst. Op dit moment hebben we een naamsbekendheid van ongeveer vijftig procent, en het is een van mijn belangrijke opdrachten ook die andere vijftig procent met ons bekend te maken. Daarom is onlangs voor het eerst in het vijftienjarige bestaan van het bedrijf begonnen met een serie tv-commercials. Op alle drie de KPI’s – merk, sitebezoek en aankopen – zijn de eerste positieve resultaten al zichtbaar. Cijfers die we nog niet kunnen delen, maar ook op Google Trends kun je een mooie stijging zien.”'], ['Wat is daarbij jouw rol als CMO?\n“We hebben al een aantal zeer deskundige, specialistische teams die zich hiermee bezighouden. Naast het online marketing- en CRM-team is er bijvoorbeeld ook een speciaal ‘merkteam’ voor ontwikkeling van brandingcampagnes. Als CMO is het mijn rol om die teams te coachen en al hun activiteiten zo goed mogelijk bij de klant aan te laten sluiten. Ook voor andere bedrijfsdoelen is het uiteraard belangrijk dat de raakvlakken tussen de verschillende afdelingen geoptimaliseerd worden. Het is dan aan mij dat iedere klantinteractie zo verwonderend mogelijk gemaakt wordt. Iedere dag een beetje beter. Sowieso ben ik van mening dat er veel te winnen valt in de naadloze integratie tussen devices, en hoop daar de komende jaren mijn bijdrage in te leveren.”'], ['Zijn er overeenkomsten tussen retail en travel?\n“Zeker. Net als in travel gaat het bij ons om high-interest aankopen, waarbij je de klant dus zo goed mogelijk moet helpen in zijn keuzeproces. Daarvoor hebben we een slimme keuzehulp en video’s. Daarnaast zullen wij de komende jaren nadrukkelijk inzetten op verdere personalisering. We zijn continu bezig om klanten en prospects beter te leren begrijpen, en onze communicatie en productaanbod bij elk contactmoment zo goed mogelijk af te stemmen op het gedrag dat onze klanten de afgelopen jaren hebben vertoond. Voorbeelden hiervan zijn onze klanttevredenheidsonderzoeken, de persoonlijke kaartjes en de specialistische websites. Verder is het ook een groot verschil dat we bij Coolblue alles zelf doen, met eigen klantenservice, IT-development, marketing en voorraadbeheer, alles om die merkbeleving waar te maken. Als ik vroeger AdWords hard liet groeien, hoefde ik alleen even langs de klantenservice om te waarschuwen voor extra telefoontjes. Nu moet ik alles afstemmen met onder meer leveranciers, het magazijn, transporteurs en andere belanghebbenden. Dat is wel wat complexer dan ik tot nu toe gewend ben.”'], ['*Dit artikel verscheen eerder in het aprilnummer van Emerce magazine (#139)']]"
"[['Modewinkel Zalando neemt een belang van twintig procent in de Engelse softwareontwikkelaar Anatwine. Dat stelt merken sneller in staat om de kledingverkoop en -voorraden op Zalando beter te beheren.\n\nHoeveel Zalando betaalt voor de aandelen maken de partijen niet bekend. Het is duidelijk dat het gaat om een strategische investering met het oog op de nabije toekomst. De Duitsers willen hun site namelijk omvormen van een winkel in een winkelstraat. Zalando is in die context een van vele aanbieders van mode-artikelen. '], ['“Met Anatwine bieden we huidige en toekomstige merken een in hoge mate aanpasbare integratie-oplossing. Daardoor kunnen ze eenvoudig hun artikelen op ons platform verkopen en de voorraden beheren”, aldus David Schneider van het management team van Zalando.'], ['Het is aannemelijk dat Gap een van de eerste gebruikers van dit systeem is. Het Amerikaanse merk gebruikt Zalando immers om daar een online brandstore te open. Zodoende heeft het in een keer een groot Europees bereik. De Amerikanen gebruiken een systeem als dat van Anatwine om hun eigen IT-systemen te koppelen aan dat van de Duitse e-commercepartij.'], ['Zalando zegt door de samenwerking een à twee jaar ‘fundamentele softwareontwikkeling’ te besparen. “Anatwine wordt voorkeurspartner maar we blijven met andere integrators werken.”'], ['Foto: Sonny Abesamis (cc)']]"
"[['Reizigers wensen een persoonlijke benadering en verwachten maatwerk. Dat is een van de uitkomsten van het onderzoek The Future of Travel dat Blauw Research in opdracht van Webloyalty uitvoerde naar heden en toekomst van de Nederlandse reisbranche. De helft van de respondenten die een website van een reisaanbieder bezoeken, willen direct vakanties zien die bij de persoonlijke situatie passen. Maar weinig sites bieden die mogelijkheid. 94 procent van de consumenten verwacht dat het over vijf jaar heel makkelijk is om (online) zelf alle facetten van een reis samen te stellen.'], ['']]"
"[['Nederlandse banken hebben in het Maatschappelijk Overleg Betalingsverkeer (MOB) een ambitieus plan gepresenteerd om binnen vier jaar real-time betalingsverkeer mogelijk te maken, waarbij betalingen binnen vijf seconden op de rekening worden bijgeboekt.'], ['Het plan past volgens de banken volledig bij de digitalisering van de maatschappij, veranderende klantverwachtingen en groeiende behoefte om alles overal en meteen te kunnen betalen.'], ['Transacties kunnen straks 24 uur per dag onmiddellijk worden verwerkt, ook in het weekend en op feestdagen. Hierbij kan worden gedacht aan aankopen in de winkel en op internet, en aan betalingen tussen personen en bedrijven onderling.'], ['Afgesproken is dat banken en andere belanghebbenden de komende tijd nauw zullen samenwerken om een compleet nieuwe betalingsinfrastructuur te realiseren, die past in de Europese context (Single Euro Payments Area, SEPA). Het project wordt uitgevoerd onder regie van Betaalvereniging Nederland. Die zal samen met de banken in de tweede helft van dit jaar samen met gebruikers de visie en roadmap verder afstemmen en uitwerken.'], ['De MOB-leden constateren dat er de afgelopen twee jaar grote vooruitgang is geboekt in het verbeteren van de beschikbaarheid van het betalingsverkeer. Enerzijds zijn de bancaire systemen nu beter beschermd tegen DDoS-aanvallen. Anderzijds komen storingen steeds minder voor omdat de infrastructuren van internetbankieren, iDEAL en pinnen nu nagenoeg onafhankelijk van elkaar zijn.'], ['Uit de meest recente cijfers van de Betaalvereniging Nederland blijkt dat de beschikbaarheid van respectievelijk internetbankieren en mobielbankieren in het eerste kwartaal van 2015 99,82 en 99,74 procent was bij de vier Nederlandse grootbanken.']]"
"[['Nog altijd 5,5 miljoen Belgen loggen minstens één keer per maand in bij Facebook. De meesten doen het zelfs dagelijks. Dat blijkt uit cijfers die het sociale netwerk zelf heeft gepubliceerd.'], ['4,3 miljoen Belgen gebruiken Facebook op hun tablet of smartphone, 74 procent doet dat elke dag. Vrouwen zijn in de meerderheid. De verhouding is 51,8 procent vrouwen tegenover 48,2 procent mannen.'], ['Jonge Belgen (18 – 24) zijn blijkbaar nog niet uitgekeken op Facebook. Pas onder gebruikers ouder dan 55 zijn er in verhouding minder Facebookers.']]"
"[['Het legendarische internetmerk Lycos, ooit ontstaan als zoekmachine, zoekt een koper voor zeker negentig octrooien. '], ['Die octrooien hebben betrekking op zoektechnologie, maar ook op online adverteren.'], ['Lycos is nog altijd actief als zoekmachine, maar ontwikkelt ook nog nieuwe producten, zoals deze maand Lycos Life, een oplossing voor de Internet of Things. Bijzonderheden daarover worden volgende maand bekend gemaakt.'], ['Tien jaar geleden sloot Lycos zijn Nederlandse kantoor als onderdeel van een reorganisatie waarbij honderden banen verloren gingen. Het internationale bedrijf was ooit fiscaal gevestigd in Haarlem.']]"
"[['eBay test in Duitsland een programma vergelijkbaar met Amazons Prime, waarbij klanten de bezorging van artikelen kunnen afkopen. '], ['Amazon introduceerde het Prime-programma ruim tien jaar geleden. Zo’n 40 miljoen klanten betalen jaarlijks 99 dollar voor onbeperkte bezorgingen binnen twee dagen. Ook hebben ze toegang tot online video en series. In Duitsland kost het programma 49 euro.'], ['Voor eBay+ betalen klanten niet meer dan 20 euro per jaar voor bezorgen en retourneren. Het is niet duidelijk of eBay een dergelijk programma ook in andere markten wil uitrollen.']]"
"[['Vincent Slot wordt de nieuwe sales director van online reclamebedrijf Adlantic. Hij volgt Michelle Theeuwen op.\n\nSlot is per 1 mei aan de slag in zijn nieuwe rol bij Adlantic en is daar afgelopen jaar intern voor opgeleid. Voorheen werkte hij op commerciële posities bij Sanoma, IMNetworks en Tweakers.'], ['Michelle Theeuwen verlaat het bedrijf voor een functie bij bol.com. '], ['Directeur Philippe van Ooteghem: “Vincent zal zich voornamelijk richten op het commercieel verder uitbouwen van AdLantic. Daarnaast wordt hij verantwoordelijk voor het publisher partnernetwerk van Page-Ad en Pacific Yield. Hij gaat een salesteam van zeven personen aansturen.“'], ['Foto: iggyshoot (cc)']]"
"[['De socialmediamedewerkers van KLM realiseren per persoon voor circa 150.000 euro per persoon aan omzet, een totaal op jaarbasis van ruim twintig miljoen euro.\n\nZeventigduizend contacten handelt het socialmediateam van KLM iedere week af via kanalen als Facebook, Twitter en Wechat. Meestal gaat het om vragen en opmerkingen van klanten en belangstellenden, maar ook steeds makkelijker worden tickets via socialmedia gekocht. '], ['Omgerekend zijn de contacten die via social worden aangegaan op jaarbasis nu goed voor ruim twintig miljoen euro of, omgerekend, 150.000 euro per medewerker van de teams die verspreid over de wereld dag en nacht bereikbaar zijn. '], ['Dat zegt verantwoordelijke Gert-Wim ter Haar desgevraagd tegen Venturebeat. '], ['De contacten die via socialmedia worden opgedaan worden in Salesforce gekoppeld aan fysieke contactgegevens. Klanten die contact leggen via bijvoorbeeld Twitter en daadwerkelijk een dienst willen afnemen, worden via privé contacten met een link doorgestuurd naar een KLM-site waar ze de transactie kunnen afronden.'], ['KLM boekte in 2014 een omzet van 9,6 miljard euro.'], ['Foto: Mark Harkin (cc)']]"
"[['DPD onderhandelt met De Buren om gebruik te maken van diens afhaalkluizen. Dat zegt marketing- en salesdirecteur Robert van Straaten van DPD Nederland in EtailTrends.'], ['DPD wil geen eigen netwerk van pakketkluizen, zoals moederconcern La Poste in Frankrijk dat wel heeft. Dat komt omdat de meeste Nederlanders nog gewoon aan huis bezorgd willen worden.'], ['Branchegenoot DHL heeft en eigen afhaalkluizen, maar werkt ook samen met de De Buren.']]"
"[['De Italiaanse dierentuin ZOOM in Turijn lanceert een mobiele app voor een ‘edutainment’-ervaring. De Amsterdamse startup LabWerk ontwikkelde de app, die iBeacontechnologie inzet om content te ontsluiten op basis van de locatie van de bezoeker. '], ['Het 160.000 vierkante meter grote dierenpark wil een volledige edutainment-ervaring bieden met de iBeacon-app. De app bevat een interactieve kaart waarmee bezoekers zich kunnen oriënteren. Gebruikers halen ook voordeel uit de app, doordat zij tijdens hun bezoek meldingen ontvangen over speciale evenementen, zoals dierenshows of presentaties.'], ['LabWerk heeft het ZOOM-project gerealiseerd in samenwerking met haar Italiaanse partner Lab239. Het bedrijf ontwikkelde eerder iBeacon-oplossingen in landen als Frankrijk, Amerika, Groot-Brittannië, Nederland en Noorwegen.'], ['\n            ']]"
"[['IBM lanceert Cloud OpenStack Services, waarmee bedrijven applicaties flexibeler kunnen draaien, zowel in eigen huis als in de SoftLayer clouddiensten van IBM.'], ['Bedrijven willen vaak niet meer afhankelijk zijn van een cloudaanbieder, en gaan meer en meer voor een multicloud strategie. 82 procent van de grotere bedrijven doen dat nu al, volgens een recente studie van RightScale.'], ['OpenStack is open source software voor clouddiensten, zowel voor private als publieke clouds. Red Hat, HP en Oracle maken bijvoorbeeld intensief gebruik van de software. IBM gebruikt OpenStack voor zijn SoftLayer cloud, dat in 2013 werd ingelijfd voor 2 miljard dollar.'], ['Met de nieuwe voorziening kunnen bedrijven applicaties testen in de cloud, om die vervolgens in huis te implementeren. Voorheen moest voor zo’n verhuizing al gauw enkele weken worden uitgetrokken, nu kan dat in seconden.']]"
"[['Retailers zijn grotendeels verantwoordelijk voor de groei van het geautomatiseerd inkopen van advertenties. De Amerikaanse retailindustrie zal dit jaar alleen al voor 3,71 miljard dollar aan advertenties geautomatiseerd inkopen. Dat stelt eMarketer in een nieuwe studie.'], ['Dat is 24 procent van de 14,88 miljard dollar die Amerikaanse adverteerders aan ‘programmatic’ zullen besteden.'], ['Fast moving consumer goods (FMCG) – een breed scala aan veel verkochte consumentengoederen zoals voeding, toiletartikelen, zeep, cosmetica en producten voor gebitsverzorging – nemen 14,1 procent voor hun rekening. Procter & Gamble is een van die bedrijven die al een groot deel van zijn advertenties geautomatiseerd inkopen.'], ['Ook zal komend jaar nog meer worden uitgeven aan mobiele advertenties en digitale video. Zo’n 7,7 miljard dollar wordt dit jaar in de VS aan deze categorie gespendeerd.']]"
"[['Locals United en Amsterdenim slaan de handen ineen voor een gezamenlijk online platform genaamd Amsterdenimclub. Hier kunnen lokale winkels eenvoudig hun collectie online verkopen. Het platform verzorgt de financiële afwikkeling, productfotografie, de logistieke afhandeling en biedt ondersteuning voor online promotie door middel van een speciaal ontwikkelde Facebook plugin. '], ['Moderetailers zonder eigen webshop kunnen zich de moeite van het ontwikkelen en onderhouden van een webshop en het promoten van hun items op internet besparen, zeggen de initiatiefnemers. Retailers betalen een maandelijks lidmaatschap en krijgen daarvoor een eigen shop op het platform Locals United en een Facebook Fanpage.'], ['Iedere retailer krijgt ook de gehele Amsterdenim collectie in zijn online profiel. Amsterdenim levert de producten aan de consument; de consument kiest waar hij of zij het product wil ontvangen en heeft daarbij de optie de aankoop in de winkel op te halen, of thuis te laten bezorgen.']]"
"[['De verdubbeling van zijn bod op Tradedoubler heeft Gravity4 niet mogen baten. De Amerikanen trekken hun bod op de Zweden in.\n\nTopman Gurbaksh Chahal bevestigt dat aan persbureau Reuters. Hij ontving een brief van de leiding van het Zweedse marketingtechnologiebedrijf. Dat was de aanleiding om het formele bod helemaal in te trekken. De inhoud van de brief is niet bekendgemaakt.'], ['Ondertussen ligt de handel in de aandelen Tradedoubler nog steeds stil.'], ['Gravity4 profileert zich als ‘High-Frequency Marketing OS’. Daarvoor deed het in de afgelopen kwartalen zeker negen overnames van bedrijven met verschillende specialismen. Die moeten snel worden samengesmolten om als geheel een selfservicesysteem te bieden voor merken, bureaus en uitgevers.'], ['Het bedrijf jaagt vrij agressief op overnameprooien. Rocket Fuel zat recent nog in het vizier, maar ook dat legde het overnamebod naast zich neer.'], ['Foto: plusultra (cc)']]"
"[['Een indrukwekkend aantal binnen- en buitenlandse sprekers is op donderdag 4 juni aanwezig voor Mobile Convention Amsterdam, nog geen dag na Digital Marketing Live, in de Beurs van Berlage in Amsterdam. Sprekers van Forrester, Google, Shell, SoundCloud en KLM geven er hun visie op de laatste mobiele trends.'], ['Forrester Research geeft in de persoon van Thomas Husson een overzicht van de laatste ontwikkelingen van de mobiele markt, van mobiele marketing tot betaalsystemen, en niet te vergeten privacy.'], ['Namens Google spreekt evangelist Jeremy Abbett, die met merken als BMW, Nivea en Mercedes heeft gewerkt. Zijn Britse collega Kate Adams is in Nederland opgegroeid en is sinds kort hoofd Performance van Google in Noord-Europa. Zij zit in een panel met Scott Seaborn (Aimia) en Peggy Anne Salz\xa0 (MobileGroove). Wat worden de mobiele trends van de toekomst?'], ['Mark Fidelman van Forbes noemt tien mobiele marketing campagnes die ‘viraal gingen en miljoenen opbrachten’.'], ['De Internet of Things komen ook voorbij. Mark Brill heeft zo zijn twijfels, en noemt zijn lezing ‘The Internet of Useless Things (and how to avoid it)’.'], ['De grote banken zijn ook aanwezig: de mobiele experts van ING en Rabobank vertellen over de inzet van apps. De bank kan niet meer zonder app, maar de klanten nog minder. Namens Visa Europe spreekt Volker Koppe, die werkte aan de introductie van V Pay in Duitsland. KLM zal zijn nieuwe appstrategie toelichten.'], ['De voertaal is Engels, maar er zijn ook Nederlandstalige sessies van onder meer Blendle, Vebego en FloraHolland.\xa0Wie dat wil kan een volledig verticaal programma volgen over mobiele betalingen, mobiele commercie, de mobiele enterprise en mobiele marketing.'], ['Het volledige programma is hier in te zien. Tickets zijn hier te koop.']]"
"[['De prijzen voor het beste interactieve werk van Nederland zijn gisteren uitgereikt tijdens de Dutch Interactive Awards 2015. En ja, het was weer een mooi feestje, vastgelegd door fotograaf Maurice Mikkers. Meer plaatjes via Facebook.\n'], [''], [''], [''], ['\xa0'], [''], [''], ['']]"
"[['Malware specialisten van G DATA hebben in de tweede helft van 2014 ruim 4,1 miljoen nieuwe soorten malware ontdekt. Dat is veel meer dan van te voren was verwacht. '], ['Nadat in de eerste helft van het jaar zo’n 1,85 miljoen nieuwe varianten waren ontdekt, werd rekening gehouden met ongeveer 1,7 miljoen nieuwe malwarevarianten in de tweede helft van het jaar.'], ['In totaal werden er in 2014 bijna 6 miljoen nieuwe malwarevarianten ontdekt, een absoluut record. Dit vertaalt zich naar één nieuwe malwaresoort per 3,75 seconde. Met name adware neemt fors toe.'], ['De malwaretoename leek zich aavankelijk ter stabiliseren. In 2013 telde G DATA 3,4 miljoen nieuwe malware varianten.'], ['Analyse van de aangetroffen banktrojanen laat zien dat Angelsaksische en Russische banken de belangrijkste doelwitten vormen voor de ontwikkelaars van deze specialistische malware. Het populairst onder de malwareschrijvers zijn Amerikaanse banken. Op de tweede positie staan de banken uit het Verenigd Koninkrijk. De derde plaats wordt ingenomen door Russische banken. Nederlandse en Belgische banken zijn in de top 25 niet terug te vinden.']]"
"[['Het Amerikaanse Clarabridge lijft zijn Belgische branchegenoot Engagor in. Engagor analyseert berichten op sociale media.'], ['Clarabridge is een Amerikaanse specialist in software voor customer experience management (CEM). Dat wil zeggen dat men verschillende vormen van klantenfeedback verzamelt en daar analyses op loslaat.'], ['Engagor werd in 2011 opgericht en heeft T-Mobile, Pepsi, Nintendo, Volvo en IKEA als klant. In 2013 heeft de startup nog 2 miljoen euro opgehaald bij Hummingbird Arkiv, Strike4 en enkele privé-investeerders. Ook werden kantoren in Silicon Valley en Turkije geopend.'], ['Het bureau van Engagor in Gent blijft bestaan, en wordt de Europese springplank van Clarabridge.']]"
"[['Bliyoo van Bruna – een soort Spotify voor boeken – krijgt drie abonnementsvormen. In Nederland en België kunnen klanten straks onbeperkt boeken óf tijdschriften lezen, maar zich ook abonneren op een combinatie daarvan.'], ['Bruna heeft tot de verschillende mogelijkheden besloten op basis van de inbreng van zo’n duizend proefpersonen van Bliyoo die enquêtes over hun ervaringen hebben ingevuld. De interesse van een grote meerderheid gaat uit naar het Combi-abonnement.'], ['Bliyoo is er voor smartphone en tablet als iOS- en Android-app, die dankzij inbreng tijdens de testfase al verder verbeterd zijn. Het grootste deel van de testers leest op de tablet, gevolgd door zowel tablet als smartphone (26 procent). Bijna een derde van de proefpersonen geeft aan ook graag op een e-reader te willen lezen.']]"
"[['Alibaba moet binnen zes maanden zijn marktplaats Taobao op Taiwan sluiten. Het Chinese bedrijf was wel geregistreerd, maar heeft geen vergunning aangevraagd. Als gevolg daarvan is zelfs een boete opgelegd van omgerekend 7800 dollar.'], ['In maart moest Alibaba ook al zijn andere sites sluiten, eveneens vanwege het ontbreken van een vergunning.'], ['Of politieke redenen een rol spelen is niet duidelijk. De verhoudingen tussen China en zijn afvallige provincie zijn al jaren niet goed.']]"
"[['Het probleem van het gebrek aan poorten voor de nieuwste MacBook, waarop maar een enkele USB-C aansluiting zit, wordt opgelost met de Hub+. '], ['Het Kickstarter-project heeft al 35.000 dollar binnen voor de ontwikkeling van een apparaat voor de aansluiting van allerlei randapparatuur.'], ['Om precies te zijn: twee USB-C-poorten, een mini DisplayPort, drie USB-A-poorten met oplaadfunctie, een SDXC-kaartlezer en een lithium-ion accu die ook nog eens dienst doet als smartphonelader. En dan is de prijs van 79 zo gek nog niet, want Apple vraagt bijna evenveel voor een display-adapter met hooguit drie aansluitingen.'], ['Hub+ wordt al in juli geleverd. Tegen die tijd is de (mondjesmaat verkrijgbare) MacBook in ruime mate in de Benelux beschikbaar.']]"
"[['Er moet een nieuwe standaard komen om online videocommercials af te rekenen. Een video moet minstens vijftien seconden hebben gespeeld voordat een adverteerder ervoor hoeft te betalen.\n\n“Vijftien seconden op mobiele dragers en dertig seconden op de desktop. En de player moet voor minimaal vijftig procent in beeld zijn. Het is tijd voor een nieuwe videostandaard”. Daar roept de Franse online serie-ondernemer Pierre Chapaz toe op in het hol van de leeuw. Op het jaarcongres van IAB Europe in Berlijn richtte hij zijn pijlen direct op de standaardencommissie.'], ['Om zijn betoog te ondersteunen, liet hij een zaal met een paar honderd aanwezigen zien wat nu de praktijk is. Een reclamevideo op internet geldt nu als ‘afgespeeld en dus factureerbaar’ als hij twee seconden heeft gespeeld. En als de player minstens voor de helft in beeld is. “Bij veel commercials is binnen twee seconden niets eens de afzender te zien.”'], ['Geen van de aanwezige IAB-bestuurder wilde Chappaz handschoen oppakken. Hij werd niet tegengesproken vanuit de zaal, wat op dit soort vakbijeenkomsten vaak een teken van stille sympathiebetuiging is.'], ['Het betoog van de Fransman is niet helemaal belangeloos. Hij bouwt met zijn Teads momenteel een wereldomspannend bedrijf dat videocommercials toont\xa0buiten het skippable pre-rollcircuit om. De grootste uitgevers in onder meer Amerika, Duitsland, Engeland en Frankrijk werken met zijn systeem.'], ['“De standaard moet beter. Als dat voor mekaar is, krijg je beste KPI die er is. Een antwoord op de vraag: heeft men mijn commercial gezien.”'], ['Foto: LeWeb (cc)']]"
"[['De gemeente Leiden heeft een akkoord met Lira en Pictoright over een jaarlijkse vergoeding ten behoeve van freelance tekst- en beeldmakers. De gemeentelijke archiefinstelling Erfgoed Leiden en Omstreken kan hierdoor het krantenarchief online beschikbaar stellen.'], ['Na jaren van gesprekken en een uitspraak van de Haagse rechter eind 2014, hebben de partijen overeenstemming bereikt over een collectieve regeling. Met deze regeling verkrijgt de Erfgoed Leiden en Omstreken toestemming om via internet toegang te bieden tot de artikelen en afbeeldingen in het krantenarchief van freelance makers waarmee nog geen individueel contract is gesloten.'], ['De gemeente betaalt voortaan jaarlijks een vergoeding aan Lira en Pictoright. Voor de periode voorafgaand aan het akkoord, waarin de pagina’s online werden getoond zonder de benodigde toestemming van alle rechthebbenden, hebben partijen ook een regeling getroffen.'], ['De gemeente Leiden vindt dat de huidige Auteurswet onvoldoende is toegesneden op de ontwikkeling van het digitale tijdperk en zal de Minister van Onderwijs, Cultuur en Wetenschappen wijzen op de problemen die dit voor gemeenten creëert en aandringen op een herziening van de Auteurswet.']]"
"[['Twee Delftse studenten hebben een platform voor particuliere reparateurs opgericht, Repareer.com. Hier kan iedereen spullen ter reparatie aanbieden. Sociaal repareren, minder weggooien, is het motto.'], ['Nyckle Sijtsma en Thijs Schippers werden zich naar eigen zeggen steeds bewuster van de korte levensduur van hedendaagse artikelen. Voor veel mensen is een klein mankement al een reden om een nieuw product aan te schaffen.'], ['Consumenten kunnen bij Repareer.com een apparaat ter reparatie aanbieden en daar een foto of video met richtprijs bij plaatsen. Reparateurs doen dan een tegenbod. Computers, fietsen, auto’s of kleren, volgens Nyckle en Thijs is alles te repareren.'], ['Repareer.com moet enigszins concurreren met klussensites, hoewel die zich minder richten op de reparatie van elektronische apparaten. Op het gebied van autoreparaties zijn er al langer tal van marktplaatsen, zoals het internationaal opererende Autobutler. In Nederland heeft Marktplaats een aparte sectie voor kleine reparaties.']]"
"[['Er wordt vaker gebruik gemaakt van folder-apps. Dit blijkt uit de NOM Folder Monitor 2015, uitgevoerd door onderzoeksbureau GfK, in opdracht van DDMA Businessgroep Verspreidingen, onder auspiciën van de NOM. Ten opzichte van vorig jaar is het gebruik van folder apps met 400.000 mensen toegenomen. De groei zit vooral in de groep van 20-49 jarigen.'], ['De papieren folder blijft echter onverminderd populair: Die heeft een netto-bereik van 11,3 miljoen mensen. Bijna een kwart leest zowel papier als digitaal.'], ['De folder wordt vooral geraadpleegd om op de hoogte te zijn van speciale aanbiedingen. Ruim de helft leest de folder ter ontspanning en komt naar aanleiding hiervan in actie. Zo koopt de papieren folder lezer regelmatig producten die in de folder staan en zet de folder ook aan om bepaalde winkels te bezoeken. De digitale folder wordt vaker gebruikt om producten te vergelijken\xa0 en is de poort naar de website.']]"
"[['De prijzen voor het beste interactieve werk van Nederland zijn zojuist uitgereikt tijdens de Dutch Interactive Awards 2015. Kars Veling van Q42 en Daniel Sytsma van ACHTUNG! kregen een persoonlijke prijs op voorstel van hun vakgenoten vanwege hun werk in technologie en design.'], ['De 71 genomineerde cases zijn door een jury van zwaargewichten uit de Nederlandse online wereld beoordeeld op strategie, design en resultaat. In een bomvol Krasnapolsky in Amsterdam kregen vanavond de twaalf winnaars hun Dutch Interactive Award uit handen van presentator Jort Kelder.'], ['Bureaus die een award in ontvangst mochten nemen waren Tam Tam, Fabrique (2x), Q42, GoalGorilla, Nsecure/BLiS, C2B, Talpa Media/MediaMonks, Interactive Studios, eFocus, GuiltyPeople en Chipin. Heijmans werd verkozen tot ‘Company of the Year 2015’.'], ['Het\xa0volledige juryrapport staat hier.'], ['De Dutch Professional Awards – Best in Technology en Best in Design – zijn in het leven geroepen om de beste professionals in de spotlight te zetten. Het zijn vakprijzen voor diegenen die het afgelopen jaar een uitzonderlijke prestatie hebben geleverd bij interactieve projecten op het gebied van design dan wel technologie én een voorbeeld zijn voor hun collega’s.'], ['Deze awards waren voor Kars Veling van Q42 (technology) en voor Daniel Sytsma van ACHTUNG! (design).'], ['De jury over de winnende cases:'], ['Best Tools'], ['Oxxio, Energie in Eigen Hand – Tam Tam'], ['“Een gedurfde stap in de benadering van de business. Design, concept en strategie zijn zeer goed. Het openstellen van het platform is een briljante beslissing.”'], ['Best Activation'], ['DenHaag.com: de bron voor alle Haagse content – Q42, Fabrique [merken, design & interactie]'], ['“Zeer interactieve en slimme case met een goede visuele vormgeving. De stad wordt goed als merk gebruikt. Mooie ontsluiting van datasystemen. De technologie die er achter zit wordt goed gekoppeld, in samenhang met externe partijen. De open structuur met API is innovatief.”'], ['Best Social & Communities'], ['Greenwire – GoalGorilla'], ['“De Airbnb voor vrijwilligers. Mooi platform om mensen met elkaar te verbinden. Interessant concept omdat de organisatie wordt omgekeerd en dat de community, gemotiveerde vrijwilligers, de macht krijgt. Een case met zeer veel potentie.”'], ['Best Corporate'], ['Heijmans website – Fabrique [merken, design & interactie]'], ['“Een goede online vertaling van thought leadership. Alle lof om de doelstelling, het veranderen van de beeldvorming, ruimschoots te realiseren. Bovendien heeft de corporate site echt een verandering gebracht binnen de organisatie.”'], ['Een bijzondere vermelding ging naar Universitair Medisch Centrum Utrecht Corporate Web – TrueLime'], ['Best B2B & professional Services'], ['Digitaal Veiligheidspaspoort ProRail – Nsecure, BLiS'], ['“Een mooi voorbeeld van de cyclus: testen, co-creatie en continu verbetering. Zeer functioneel en met een groot belang voor de werknemers die deze B2B service in hun dagelijks werk gebruiken.”'], ['Best Campaign'], ['De Smart Pen – C2B'], ['“Een case spreekt die de doelgroep op een perfecte manier aanspreekt. Er is veel aandacht voor detail. Een mooie en creatieve koppeling tussen offline en online.\xa0Het is knap dat binnen dit budget zulke mooie resultaten zijn behaald.”'], ['Een bijzondere vermelding ging naar The Other Room – a friend of mine'], ['Best Media & Entertainment'], ['The voice of Holland – RedRoom app – Talpa Media, MediaMonks'], ['“De keuze om muziek als de kernpropositie in te zetten, de uitwerking van de storytelling, de multiscreen experience, alle aspecten van deze indrukwekkende case zijn goed uitgewerkt. Zowel concept, strategie én uitwerking staan als een huis.”'], ['Een bijzondere vermelding ging naar Heineken #TWELFTAL – Boomerang Create'], ['Best Service'], ['Behandelpad – Interactive Studios'], ['“Gebruikers worden veel beter en interactiever geïnformeerd met als gevolg dat een pijnpunt in de zorg is verholpen. Complimenten voor de keuze om een specifiek deelproces te optimaliseren. Dit is nog eens service verhoging!”'], ['Best Brand'], ['Samen leren vernieuwen met ThiemeMeulenhoff.nl – eFocus'], ['“Een functionele, erg overzichtelijke case. Er zijn mooie stappen genomen met de integratie van klantfeedback. Een knappe klus, die respect verdient. Goed voorbeeld van de transitie van merkwaarden: van house of brands naar branded house.”'], ['Een bijzondere vermelding ging naar MassiveMusic global portfolio – dpdk'], ['Best e-Commerce & Omnichannel'], ['Every.Day.Counts Cross Channel Experience – GuiltyPeople'], ['“Goede en indrukwekkende case. De wijze waarop tools, gadgets en technieken zowel online als in de fysieke winkel zijn toegepast maakt grote indruk. De uitwerking van de customer journey is bijzonder.”'], ['Best Disruptor'], ['fairzekering – Chipin'], ['“Deze case betekent disruptie in een markt die het hard nodig heeft. Naast een commercieel doel, heeft de case vooral voordelen voor het publiek. Een daadwerkelijke aanpak en bevordering van de veiligheid op de weg.”'], ['Company of the Year'], ['Heijmans'], ['“Heijmans heeft goed nagedacht over wat thought leadership betekent en heeft een bijzondere insteek gekozen waarin Digital Marketing een aanjager is voor verandering in positionering en organisatie. Heijmans bewijst dat B2B niet saai hoeft te zijn.”'], ['De jury over de winnende professionals:'], ['Best in Technology Kars Veling, Q42'], ['“Kars Veling heeft op technologisch vlak niet alleen met zijn bedrijf, maar ook op persoonlijke titel een ‘track record’ om u tegen te zeggen. Het afgelopen jaar heeft de winnaar laten zien dat kennis en kunde bezitten één ding is, het toepasbaar maken een tweede. En dan ook met de juiste doelstelling: onderwijzers en leerlingen in staat stellen om kennis en kunde te delen op een interactieve manier.”'], ['Best in Design Daniel Sytsma, ACHTUNG!'], ['“Daniel Sytsma zet al jaren met Achtung! de toon in Nederland als het gaat om top (digitaal) design. Afgelopen jaar is Achtung! wederom veelvuldig in de prijzen gevallen met vinger-likkende designcases. Zijn designhandtekening kenmerkt zich door de kunst van het weglaten. Uitgebalanceerd, altijd toegankelijk en nooit om het mooie plaatje alleen. Maar als oplossing voor kleine en grote problemen.”'], ['Foto: Maurice Mikkers (c)']]"
"[['Investeerder Hans Veldhuizen steekt 250.000 euro in de Nederlandse startup Bundle, die vandaag zijn eerste foto-app heeft uitgebracht.'], ['Veldhuizen is de oprichter van Albumprinter/Albelli, dat in 2011 door Vistaprint werd gekocht voor 60 miljoen euro.'], ['Bundle onderscheidt zich door haar AutoAlbum-technologie. Die gebruikt machine learning om te zien welke foto’s samen in een zogenoemde bundle horen en geeft tegelijkertijd suggesties welke vrienden foto’s op hun camera roll hebben die bij die bundle horen.'], ['Op het moment dat foto’s gebundeld zijn, selecteert AutoAlbum automatisch de beste foto’s met behulp van duplicate, face & smile-detectie.'], ['Bundle haalde november vorig jaar ook al 250.000 euro op bij Startupbootcamp en een groep informele investeerders.']]"
"[['Adverteerders gaven in 2014 voor 30,7 miljard euro uit aan reclame op digitale kanalen. Bij het huidige groeitempo wordt Online in 2015 het grootste reclamemedia, groter dan televisie.\n\nZojuist presenteerde Daniel Knapp en Eleni Malouri van onderzoeksbureau IHS de nieuwe cijfers (PDF) die laten zien hoe groot de online reclamemarkt in Europa is. Dat deden ze tijdens het Interact-congres dat nu gaande is in Berlijn. '], ['“Ondanks een dubbel-dip in de economie in de afgelopen jaren zien dat we online mediabestedingen stabiel groeien. In de afgelopen drie jaar gemiddeld steeds met twaalf procent. In 2014 bedroeg de groei 11,6 procent”, aldus Knapp  Al vijf jaar lang groeit de digitale reclametaart met drie miljard euro. '], ['“Dat komt voornamelijk door het veranderende mediagedrag van de consument. Omgekeerd kun je ook stellen dat de reclamemarkt an sich zou zijn gekrompen als er geen internet was.”'], [''], [''], ['Ook voor 2015 verwachten de onderzoekers een behoorlijke groei in mediabestedingen. Dat leiden ze af uit het feit dat de economie afgelopen twee kwartalen enkelcijferige groei lieten zien. '], ['“Ter vergelijking: adverteerders gaven in Europa aan televisie 33,5 miljard euro uit en aan print 26,8 miljard”, aldus Malouri. Ze is er vrij zeker van dat Online over een jaar het grootste reclamemedium zal zijn. '], [''], ['Alhoewel de genoemde cijfers substantieel zijn, benadrukken de onderzoekers dat het vooral de drie grote landen zijn die samen goed zijn voor vijftig procent van het totaal. Malouri: “De volwassen online markten laten toch groei zien. Daar investeren adverteerders in zaken als programmatic en formats. Ook daar staan ze dus niet stil.”'], ['Wat opvalt aan de cijfers is dat de bestedingen aan Search (lees: Google) afnemen. Althans, de groei daarin. Display daarentegen laat een behoorlijke stijging zien. “Het wordt steeds betrouwbaar om in te zetten.” De helft van de groei komt op het konta van mobiele display. '], [''], ['Het aandeel van mobiel in Search-budgetten bedraagt op Europees niveau 18,3 procent.'], ['Video is goed voor 15 procent van de displaybestedingen. In Nederland is dat 16,4 procent. ']]"
"[['Pinterest lanceert een aantal nieuwe advertentieformaten, waaronder een Promoted Pin met ‘video eigenschappen’. De Cinematic Pin beweegt als de gebruiker scrollt.'], ['Pinterest is voorzichtig met echte video-advertenties die op andere platforms vaak automatisch beginnen af te spelen. Uit eigen onderzoek blijkt dat gebruikers daarvan niet echt gecharmeerd zijn. ‘Gebruikers willen volledige controle’, zegt woordvoerder Tim Kendall van Pinterest tegen TechCrunch.'], ['De Cinematic Ad is wat vriendelijker, maar vult wel het volledige scherm. Gap en Wendy’s maken er als eerste gebruik van.'], ['Pinterest introduceert deze zomer ook nieuwe technieken op advertenties wat beter af te stemmen op doelgroepen, bijvoorbeeld vakantiegangers of huizeneigenaren.'], ['Het Amerikaanse bedrijf gaat verder een nieuwe creatieve studio in gebruik nemen genaamd Pin Factory. Die kan visuele campagnes voor merken ontwikkelen, en verschaft inzicht in de werking ervan.']]"
"[['Berndt de Wit is de nieuwe Manager Storefronts voor de internationale fashion en lifestyle georiënteerde merken Fashionchick, StyleToday, MenToday, MyHomeshopping en KidsToday van Sanoma.'], ['De Wit was 10 jaar senior online & offline marketing manager/director voor gevestigde lifestyle merken zoals Yves Rocher, Gaastra Sportswear, Garcia Jeans en Warner Music.'], ['Bij Sanoma zal hij de internationale business unit bestaande uit 50 Storefronts medewerkers aansturen.']]"
"[['NLziet, het VOD-platform van de publieke en commerciële omroepen, lanceert vandaag een nieuwe reclamecampagne met daarin een speciaal voor smartphone geproduceerd verticaal beeld.'], ['Door de opkomst van Snapchat, Meerkat en Pericsope worden verticale video’s steeds vaker gemeengoed op mobiel. In reclamecampagnes blijft dit formaat echter nog ongebruikt. “Op internet zijn hele websites gewijd aan dit fenomeen, dat nog steeds onacceptabel wordt gevonden,” zegt\xa0 Rik Heijmen van KOKORO, dat tekende voor de creatieve strategie, concept en creatie van de campagne. “Mediagebruik van consumenten verandert sneller dan bureaus en adverteerders kunnen bijbenen. Reclamemakers kunnen dat omarmen, of ertegen in verweer gaan.”'], ['Verantwoordelijk voor de campagne'], ['NLziet\nManaging Director: Niels Baas\nMarCom adviseur: Jolanda Smit'], ['KOKORO Amsterdam\nStrategie: Rik Heijmen\nConcept: Wouter Vanhaeren, Merlijn van Vliet\nProject: Annette Menheere, Valery Story\nRegisseur: Olaf van Gerwen (Caviar)\nProducent: Rogier Dorant (Caviar)\nProductie manager: Marit Groenenboom (Caviar)\nAnimatie, postproduction: STORM\nSound, muziek: Soundcircus']]"
"[['Stijn Fien wordt de nieuwe performance marketing director bij Traffic4u. Hij treedt ook toe tot het management team van het bedrijf.\n\nFien zorgt daarmee voor een vacante positie als e-commercemanager België bij Wehkamp. In die rol deed hij veel ervaring op met online marketing en e-commerce. “Hij neemt ondernemerschap en visie mee”, zegt Diederik Beijer van Traffic4u’s moederbedrijf IPG Mediabrands. '], ['In zijn nieuwe functie wordt Fien, per 1 juli, verantwoordelijk voor de online consultants in Amsterdam en Groningen. Hij neemt de baan over die Harmen Visscher verliet om bij Catawiki te gaan werken. ']]"
"[['De zender RTL Z start op 7 september met een bredere focus die naast nieuws ook ruimte biedt aan verdieping en entertainment.'], ['Met een eigen 24-uurs tv-zender, nieuwe website, nieuwe mobiele app, socialmediakanalen en events wil Z dit najaar naar eigen zeggen ‘overal en op elk moment van de dag bereikbaar zijn’.'], ['Digitaal staat nieuws centraal, naast analyses, tips en commentaar. Programma’s zijn on demand beschikbaar, online en via de app, zo maakte RTL vandaag bekend.'], ['Op TV is RTL Z kort en bondig in de ochtend en gedurende de dag. In de avond is ruimte voor context, verdieping en vermaak.'], ['Eind juni presenteert het nieuwe RTL Z alle details over de events, online activiteiten, programma’s en presentatoren.'], ['\n            ']]"
"[['Het bedrijf achter het CMS WordPress heeft WooThemes overgenomen, leverancier van e-commerce plug-ins WooCommerce. Die wordt inmiddels door zeker 600.000 webwinkels gebruikt.'], ['WooCommerce is de belangrijkste e-commercesoftware na Magento en Demandware, met een geschat marktaandeel van iets meer dan 7 procent.'], ['De vraag naar specialistische e-commerceoplossingen voor WordPress stijgt sterk. Daarom was WooThemes sinds een jaar op zoek naar een manier om de ontwikkeling van zijn producten te kunnen versnellen. Uiteindelijk kozen Mark Forrester en Magnus Jepson de meest voor de hand liggende partner, de maker van het systeem waar hun bedrijf zijn bestaansrecht aan ontleent: Automattic.'], ['Automattic koopt een bedrijf met 55 medewerkers.'], ['WooCommerce levert onder meer een gratis versie waarmee al een volledig werkende webwinkel is op te tuigen, maar voor extra functionaliteit moet worden betaald. Niettemin is de software open source.'], ['Klanten van WooCommerce, dat al sinds 2008 bestaat, zijn overwegend kleine online retailers. Financiële details met betrekking tot de overname zijn niet bekendgemaakt.'], ['Vorig jaar haalde Automattic 160 miljoen dollar venture capital op, waarmee het totaal een durfkapitaal op circa 320 miljoen dollar uitkomt.']]"
"[['De totale online consumenten-omzet van Blokker is fors gegroeid met 24 naar 98 miljoen euro, het aantal online orders steeg met ruim 30 procent toegenomen naar 1,7 miljoen. Dat meldt het bedrijf vandaag bij de presentatie van de jaarcijfers.'], ['Die cijfers zijn niet best. De operationele winst van Blokker is in 2014 met ruim de helft gedaald naar 65,3 miljoen euro. In 2013 kwam de ebitda nog uit op 139,5 miljoen euro. De forse daling is vooral veroorzaakt door de tegenvallende omzetontwikkelingen in de sector Huishoud.'], ['Een lichtpuntje zijn de vernieuwde winkels waarvan de omzet duidelijk is gestegen. De vestigingen van prijsvechtersformule Big Bazar kenden een omzetgroei van zestien procent.'], ['Blokker heeft in vorig jaar een nieuwe strategie ingezet. De kosten worden structureel verlaagd.'], ['De nadruk zal ook de komende tijd op e-commerce liggen. Alleen al in het vierde kwartaal van 2014 groeide de online omzet van huishoudketen Blokker met 65 procent. Met de lancering van Nextail, de online organisatie voor de winkelformules van Blokker Holding, heeft e-commerce binnen het concern een sterke impuls gekregen, zegt het bedrijf.'], ['Het concern zet ook versneld in op de verdere transformatie naar omnichannel. Zo is in de nieuwe winkelformule van Blokker de omnichannel-propositie verder uitgewerkt met een verbeterde click&collect-service, WiFi en de uitrusting van instore-technologie zoals digitale productinformatieschermen, kiosken en tablets. Bij Bart Smit en Leen Bakker is gestart met de ontsluiting van het online assortiment.'], ['Blokker opent dit najaar een nieuw e-DC in Gouda om groei van online te faciliteren.'], ['Niet alleen de online omzet is gegroeid. ook het aantal orders is\xa0toegenomen van 1,3 miljoen naar 1,7 miljoen. Ook op social media is over de hele linie een stijging van het aantal bezoekers, reacties en fans te zien. Zo is het aantal Facebookfans met meer dan 140 procent gestegen, met Intertoys als uitschieter met een stijging van 400 procent.'], ['']]"
"[['Microsoft zou in gesprek zijn om het Berlijnse 6Wunderkinder te kopen. Dat zou de volgende platformonafhankelijke app zijn die de Amerikanen dan aan hun ketting rijgen.\n\nDe Duitse uitgave Manager Magazin meldt dat op basis van informatie van direct betrokkenen. Over de status van de onderhandelingen is niets bekend. '], ['6Wunderkinder is de maker van Wunderlist, wat zowel een mobiele app is als een webdienst. Dat is niet veel meer dan een app om takenlijstjes te beheren, maar dan wel een die mooi is vormgegeven. '], ['Wunderlist heeft dertien miljoen geregistreerde gebruikers en heeft als doel om te groeien naar honderd miljoen gebruikers. '], ['Gisteren maakte 6Wunderkinder bekend dat zijn software integreert met Sunrise. Informatie uit de takenbeheerder stroomt automatisch door in de agenda-app. Sunrise, ook een platformonafhankelijke app, is sinds kort in handen van Microsoft.'], ['Foto: Bhupinder Nayyar (cc)']]"
"[['Apples browser Safari is kwetsbaar voor malware- en phishingaanvallen. Daarvoor waarschuwt het Britse beveiligingsbedrijf Deusen.'], ['Door een beveiligingslek kan er een willekeurige URL in de adresbalk worden weergegeven, maar wordt een andere site geladen.'], ['Deusen heeft een test online gezet, waarbij het lijkt alsof er een site van de Daily Mail is geopend. Het is nog niet duidelijk of en wanneer Apple het lek gaat dichten.']]"
"[['Werkspot is in het eerste kwartaal van dit jaar met 20 procent gegroeid met zeventigduizend nieuwe klussen.\n\nVolgens de huidige indicaties groeit het aantal nieuwe klussen in het nu lopende kwartaal met veertig procent. Dat laat Werkspot.nl weten in een kwartaalbericht. “ Dit past in het patroon dat de “Online Home Services” markt heel hard groeit momenteel“, aldus Martin Jellema.'], ['Het bedrijf gaat er vanuit dat er in Nederland jaarlijks ruim twintig miljoen klussen worden gedaan door professionele werklieden. '], ['Onder de naam Werkspot.it ging het bedrijf afgelopen oktober live in Italië. In eerste instantie zou enkel de Milanese markt worden getest, maar vrij geruisloos kon snel worden uitgebreid naar het hele land. “We hebben deze week de mijlpaal gerealiseerd van duizend aangesloten vakmannen en zijn nu actief in meer dan twintig servicecategorieën.”'], ['Moederbedrijf HomeAdvisor, onderdeel van uitgeefconcern IAC, beschouwt Werkspot is als zijn vehikel om de Europese markt mee te veroveren.'], ['Foto: Tinou Bao (cc)']]"
"[['Sites die illegale films of tv-series aanbieden hebben in 2014 voor meer dan 200 miljoen dollar aan advertentiegeld binnengesleept. Dat zijn in elk geval de schattingen van Digital Citizens Alliance en adviesbureau MediaLink LLC.'], ['Die 200 miljoen dollar ging naar 589 sites. Dat is iets lager dan in 2013, toen 227 miljoen dollar werd verdiend door 596 sites.'], ['Vermoedelijk weten de adverteerders niet eens dat hun advertenties op deze sites te zien waren. Het verkeer werd omgeleid via fakesites. Een kleine 40 procent van de sites werd overigens gesloten.']]"
"[['Platform161 heeft de Cross Media Innovatie Award in de wacht gesleept met hun oplossing Programmatic Out of Home. Samen met Cadreon, CS Digital Media en MyAdBooker hebben zij als eerste partij in Europa Digital Out Of Home geschikt gemaakt voor het geprogrammeerd inkopen van advertenties.'], ['De jury verkoos het consortium van innovatieve bedrijven boven de cases van Mediabookers, Scoupy en Sky Radio Group/Mindshare.'], ['Mediaruimte die tot op heden nog handmatig verhandeld werd, is geïntegreerd beschikbaar gemaakt. Er is op basis van het open RTB 2.2 protocol een marktplaats gebouwd die schaalbaar is en die verder ontwikkeld wordt.'], ['Dit is volgens de jury nog niet eerder in de markt gedaan. Vanuit de Platform161 DSP is het op dit moment mogelijk om via MyAdBooker op meerdere uitgevers te gelijk in te kopen. Dit kan momenteel met geen enkele andere technologie in de markt.'], ['Het grote voordeel is dat adverteerders kosteneffectief DOOH kunnen inzetten door het bereik binnen de doelgroep in real-time te optimaliseren.']]"
"[['De populairste online winkeldag voor schoenen en kleding is dinsdag.\xa0 Dit blijkt uit onderzoek van GfK naar het koopgedrag van 12.500 Nederlanders op het gebied van kleding en schoenen. '], ['Online winkelen is vrijwel gelijk verdeeld over de dagen van de week. Maar de dinsdag is goed voor 17 procent van alle online aankopen.'], ['De aankopen van kleding en schoenen in de winkelstraat zijn minder gelijk verdeeld. 23 procent van de aankopen vond in 2014 plaats op een zaterdag, wat daarmee de dag is met de meeste aankopen.'], ['Het aantal Nederlanders dat wel eens kleding en schoenen op een zondag kocht, is ook toegenomen: In 2014 kocht 37 procent van alle kopers van kleding en schoenen minimaal één keer op zondag.'], ['Steeds meer aankopen van kleding en schoenen vinden online plaats. In 2010 was dit nog 6 procent, in 2014 vond 12 procent van de aankopen online plaats. Vergeleken met 2010 is in 2014 het aantal aankopen van kleding en schoenen in de winkelstraat met 26 procent gedaald.']]"
"[['De grote Amerikaanse retailer Wal-Mart gaat dit jaar tussen de 194 tot 291 miljoen dollar uitgeven aan e-commerce. De onlineverkopen zijn in het eerste kwartaal wederom met 17 procent gestegen.'], ['Wal-Mart wil het geld gaan gebruiken voor de verbetering van zijn e-commercesites, mobiele apps en fulfillmentcenters in zeker tien landen, waaronder China en Mexico. Er komen twee volledig gemechaniseerde fulfillmentcenters in de VS.'], ['In de VS wordt een vereenvoudigd checkoutsysteem ontwikkeld, gebaseerd op het eigen technologieplatform Pangaea.'], ['Wal-Mart is de derde speler uit de Internet Retailer 2015 Top 500. Hoeveel omzet het bedrijf met e-commerce genereert is niet bekend. Schattingen zijn 12,1 miljard dollar in 2014 op een totale netto-omzet van 114 miljard.'], ['kevin brine / Shutterstock.com']]"
"[['IKEA riep in het najaar van 2014 Nederlanders op om hun ideale slaap- en badkamer te creëren op Pinterest. Het meest inspirerende bord werd tot leven gebracht in de showroom van IKEA Amsterdam. Mark Ogertschnig licht deze IKEA campagne toe en gaat in op de aanleiding, aanpak, het resultaat en de inzichten op Digital Marketing Live, begin juni in de Beurs van Berlage in Amsterdam.'], ['Hij is een van de vele sprekers op het congres. Ook dit jaar zijn er weer meer dan dertig sessies, discussies, pitches, interviews, workshops, demo’s en round tables. Op Digital Marketing Live! leer je alles over social advertising, content marketing en niet te vergeten campagnes en cases van mooie merken.'], ['Paul Tholen, brand manager van het Heineken-merk, was bijvoorbeeld mede-verantwoordelijk voor de WK campagne: Vier de Oranjekoorts! Valentijn Bras van Scoupy vertelt hoe je er snel en simpel achter komt wie je kopers zijn, dat relevantie écht persoonlijk is en welke impact dat kan hebben op jouw business.'], ['Humphrey Fredriksz is voor verzekeraar Aegon gespecialiseerd in mobiele marketing. Zijn presentatie stelt zich de vraag: Hoe kan uw app of mobiele site bijdragen aan uw marketingdoelstellingen zoals extra omzet, klanttevredenheid of service?'], ['En altijd goed voor een forse dosis passie en humor: Vlaming Steven Van Belleghem bestudeert al jaren de impact van digitale media, nieuwe technologie en online evoluties.'], ['Buitenlandse sprekers zijn er ook. Namens marktplaats Etsy komt creatief directeur Randy J. Kunt naar Amsterdam.'], ['Emerce organiseert tijdens DML! ook nog drie software flights op de zogenoemde Mar-tech area, met e-mailmarketing, analytics en social monitoring. Deelnemers van de flight krijgen in vogelvlucht een overzicht van alle software en bedrijven op het gebied van respectievelijk e-mailmarketing/campaigning, analytics en social monitoring, aanwezig op de mar-tech area.'], ['Digital Marketing Live wordt woensdag 3 juni gehouden in de Beurs van Berlage in Amsterdam. Tickets zijn hier verkrijgbaar.'], ['']]"
"[['Oracle viert deze week het twintigjarig bestaan van de programmeertaal Java. Voorjaar 1995 werd die technologie ook in Nederland gepresenteerd, in ’t Spant in Bussum door Nederlander Arthur van Hoff.'], ['Toen was het vooral een browser plugin die applicaties op alle denkbare platforms liet draaien onder het motto write once, run everywhere. Tegenwoordig trekt Java minder de aandacht, terwijl er toch negen miljoen ontwikkelaars gebruik van maken.'], ['Programmeertalen zijn niet altijd een lang leven beschoren. Java heeft de tand des tijds echter prima doorstaan. Voor Java waren er maar een paar talen die er toe deden: Fortran voor wetenschappelijke doeleinden, COBOL voor zakelijke toepassingen en C++ voor commerciële applicaties. Het grootste probleem was portabiliteit: het was moeilijk om een applicatie voor meerdere systemen te ontwikkelen. Dat lukt met Java veel beter. Eind jaren negentig konden met de Java Card technologie ook chipkaarten in Java geprogrammeerd worden.'], ['Het ging niet helemaal van een leien dakje. De Java Virtual Machine, waarbinnen applicaties draaien, was niet bijvoorbeeld erg snel. Dat is, gelukkig, allemaal veranderd. Java speelde een belangrijke rol bij de ontwikkeling van Android, ook al wordt de Java Virtual Machine daarvoor niet gebruikt. Op veel smartphones kunnen wel Javaprogramma’s draaien. Daarnaast is Java populair als programmeertaal voor computerspellen. Een voorbeeld is Minecraft.'], ['Java ontstond in de schoot van Sun Microsystems en belandde zo bij Oracle, die Java 7 en Java 8 lanceerde. Java 9 staat gepland voor 2016. De belangrijkste vernieuwing wordt het modulariseren van het platform om het schaalbaar te maken voor nog meer apparaten.'], ['Een complete tijdlijn van Java is hier te vinden.']]"
"[['YouTube-netwerk Divimove is in Europa afgelopen jaar verviervoudigd tot 1,1 miljard videoviews per maand.'], ['“We willen het grootste mediabedrijf van Europa worden”, zegt Van Dam tegen Emerce in het Berlijnse hoofdkantoor nabij de Alexanderplatz. Mede dankzij een miljoenenfinanciering van RTL-dochter Fremantle kon hij meer mensen aannemen en een groter pand betrekken. “We hebben nu geen winstfocus. Alles wordt geïnvesteerd in de groei. Het is al wel duidelijk hoe we dat kunnen omdraaien naar winst.”'], ['De jonge in Rotterdam gestudeerde ondernemer woont sinds vijf jaar in Berlijn en deed zijn eerste werkervaring op bij Zalando. Daar zag hij hoe de Samwer-broers hun bedrijven bouwden en voorbereiden op exponentiële schaalvergroting. “Van die lessen profiteer ik nu.”'], ['Divimove is een zogeheten multichannel network. Dat is een bedrijf dat YouTubers helpt hun kanaal te exploiteren en te verbeteren. Hoe groter en bekender de vlogger, hoe meer tijd en energie het bedrijf in hem of haar steekt.'], ['“We hebben onlangs wel een artist manager aangesteld, maar we zijn geen artiestenbureau. We helpen talenten groeien en hebben net als Zalando we een datadivisie die heel goed de resultaten van de reclamecampagnes rondom de YouTubers monitort.” Dat is waar het bedrijf zijn geld mee verdient: op maat gemaakte reclamecampagnes voor grote merken.'], ['Vorige week ging deze commercial van Doritos live met daarin twee bekende vloggers.'], ['Er zijn nog maar weinig bedrijven die pan-Europese campagnes bij Divimove inkopen. Dat ligt niet aan het bedrijf, maar aan het gebrek aan lef van adverteerders. Zij zijn nog te onbekend met seed- en branded content-campagnes om die op zo’n grote schaal te durven inzetten.'], ['“Veel wordt nu lokaal verkocht. Het is de uitdaging om dit naar internationale schaal te brengen.”'], ['Het is adverteerders en mediabureaus inmiddels goed duidelijk dat vooral de jongere doelgroep zich overwegend op YouTube beweegt en minder op televisie. Tachtig procent van de nieuwe klanten van Divimove vraagt om ‘iets op YouTube’. Dat wijst erop dat ze eerst wat ervaring willen opdoen met het kanaal en de omgeving alvorens daar mee budget aan te besteden.'], ['De meer gevorderde klanten kopen niet enkel bereik in maar ook engagement. Divimoves creatievelingen, een van de twee grootste afdelingen, werken daarom ook op Instagram, Twitter en Facebook. “Net wat de klant wil. We kunnen het allemaal. In Nederland doen we bijvoorbeeld ook veel Instagram-only, al hebben zij via ons systeem ook toegang tot andere kanalen. YouTube blijft immers de kern.”'], ['In Nederland claimt Divimove het grootste YouTube-netwerk te zijn met 185 miljoen views per maand. Die worden onder meer gegenereerd door mensen als Enzo Knol, DusDavidGames en Monica Geuze.'], ['Foto: Wikimedia (cc)']]"
"[['Bij slechts één op de drie beursgenoteerde bedrijven is de Raad van Bestuur verantwoordelijk voor cyberveiligheid. Dat blijkt uit de jaarlijkse Cyber Security Benchmark van KPMG. Bij 15 van de 46 onderzochte bedrijven met een beursnotering aan de AEX of de Midkap is Cyber Security een onderwerp op het hoogste bestuursniveau. Daarmee lijkt het overgrote deel van de Nederlandse beursfondsen de risico’s van Cyber Security niet serieus te nemen.'], ['In Nederland onderzoekt KPMG ieder jaar de jaarverslagen van de aan de AEX- en Midkap genoteerde bedrijven op de aandacht voor deze risico’s op het gebied van Cyber Security. Opvallende conclusie is dat 35 procent van de Midkap bedrijven überhaupt geen aandacht aan Cyber Security besteedt.'], ['Aan de andere kant, bij de bedrijven die wel uitgebreid ingaan op de risico’s is de Raad van Bestuur verantwoordelijk gemaakt voor cyberveiligheid. De AEX-bedrijven scoren een stuk beter: 87 procent van deze bedrijven besteedt in meer of mindere mate aandacht aan cyberveiligheid. Echter, het overgrote gedeelte van deze bedrijven vindt het geen verantwoordelijkheid van de Raad van Bestuur.'], ['Het aantal incidenten en de impact ervan is de afgelopen jaren steeds verder toegenomen. Eind vorig jaar was het Japanse filmbedrijf Sony Pictures nog slachtoffer van een cyberaanval. De totale kosten van de schade van deze aanval is door experts beraamd op 85 miljoen euro.'], ['Het is volgens het adviesbureau van belang dat cyberveiligheid prominent op de agenda van de Raad van Bestuur komt te staan, zodat de risico’s inzichtelijk worden en bestuurders tijdig de juiste acties kunnen ondernemen om deze risico’s in hun organisatie te mitigeren.']]"
"[['Kiprestaurant KFC denkt tenminste echt aan zijn klanten. De KFC Tray Typer lost het probleem op van klanten die met vette vingers liever niet hun smartphone of tablet willen bedienen.'], ['De KFC Tray Typer is een dienblad voorzien van een ingebouwd toetsenbord. Voor het eten maak je via Bluetooth verbinding met je smartphone en typen maar.'], ['Het toetsenbord wordt momenteel alleen in Duitsland gebruikt. Daar is de KFC Tray Typer zelfs zo’n geliefd item dat hij mee naar huis wordt genomen. Het is niet bekend of en wanneer het restaurant het dienblad ook in andere landen wil lanceren.'], ['']]"
"[['Europese overheden stemmen dit najaar over nieuwe regels voor dataprotectie en de online sector is er amper of niet mee bekend. Net als bij de invoering van de cookiewet dreigt ook nu weer een onomkeerbare situatie die de media- en reclamemarkt verlamt.\n\nDat voor de online industrie schokkende beeld werd vanochtend duidelijk tijdens het jaarcongres van IAB Europe dat nu gaande is in Berlijn.'], ['Nog geen tien procent van de aanwezigen stak zijn hand in de lucht toen aan de zaal werd gevraagd wie weet dat er eind dit jaar nieuwe regels komen rondom dataprotectie. Nationale lidstaten proberen eind juni hun voorstel voor de General Data Protection Regulation aan het Europees Parlement te geven. Het streven is dat het parlement daar in oktober over stemt.'], ['De General Data Protection Regulation is belangrijk voor de online industrie omdat het vastlegt hoe bedrijven moeten omgaan met het verzamelen en verwerken van persoonsgegevens.'], ['Tijdens een paneldiscussie werd duidelijk dat er geen consensus is over het fundament van de regels. Winfried Veil, onderhandelaar voor de Duitse overheid, zegt: “Het is nu vooral een discussie over culturen, maar er moeten spoedig politieke keuzes worden gemaakt.”'], ['Net als bij de totstandkoming van de cookiewet dreigt ook nu de situatie waarbij het bedrijfsleven zich laat verrassen door nieuwe EU-regels. Toen de Europese regels daarover werden bepaald toonde de online industrie zich laconiek en vaak compleet afwezig.'], ['Het thema van deze editie van het Interact-congres is ‘data en -verwerking voor reclamedoeleinden’. Nick Stringer van IAB UK: “Als we als industrie nu niets doen kunnen we hier volgend jaar wel eens onder een heel ander gesternte nu nog onverwachte discussies voeren”.'], ['Marktonderzoeker IHS publiceert in september een onderzoek over hoe media-industrie bijdraagt aan de Europese economie. Het blijkt dat dat in 2018 één procent is, waarvan de helft op het konto van de online industrie komt.']]"
"[['Nederland is de traag met het legaliseren van internetgokken en riskeert ingrijpen door de Europese Commissie. Harrie Temmink, DG Interne Markt van de Europese Commissie, zal de Tweede Kamer vandaag hierop wijzen.'], ['Brussel was al een procedure tegen Nederland gestart, maar heeft die opgeschort in afwachting van een nieuwe wetgeving. Tot nu toe is er niet meer dan een wetsvoorstel, dat al een een jaar geleden naar de Tweede Kamer is gestuurd.'], ['Het getreuzel zou volgens De Telegraaf vooral in de hand worden gewerkt door de PvdA, terwijl coalitiegenoot VVD juist haast wil maken met de wetgeving.'], ['Alexander Rinnooy Kan, voorzitter van het Goede Doelen Platform, zal vandaag ook aanschuiven bij het rondetafelgesprek van de Kamer. Het platform wil dat de Kamer illegale goksites gaat blokkeren. De Internet Society (ISOC) en domeinorganisatie SIDN zullen zich tegen zo’n regeling uitspreken.'], ['Wanneer de wetgeving te lang op zich laat wachten dreigen er dwangsommen en boetes.']]"
"[['“De ad server is dood, lang leve de ad server”, poneert Joëlle Frijters van Improve Digital stellig voor de Europese online reclame-industrie tijdens het Interact-congres in Berlijn.\n\nFrijters was een van de hoofdsprekers in Berlijn en richtte zich met haar verhaal op de toekomst van de reclamepraktijk. “Adverteerders innoveren niet, maar ze volgend de technologie. Een ad server is op zich net zoiets als een wiel aan een auto. Je hebt hem nodig om vooruit te komen, maar hij laat de auto niet rijden.”'], ['Voor een volle zaal bepleitte ze een meer holistische blik op de praktijk van ad serving. “Je hoort nu dat het in Amerika ‘in’ is om meerdere SSP’s naast elkaar te draaien.” Niet doen, zegt ze. “Je moet geen tools naast elkaar zetten die hetzelfde doen.”'], ['De toekomst ligt volgens Frijters in platformen die met alle bronnen, datasets, media en adverteerderseisen overweg kunnen. “Data, analyse en inzichten. Daarmee maak je het verschil. Media owners van nu willen zaken als viewability, targeting, multidevice, internet of things. Alles in een”. De nieuwe ad server.'], ['Foto: Dan Taylor (cc)']]"
"[['Klantrelatiebedrijf Salesforce zegt zijn jaaromzet van 6 miljard dollar sneller te hebben bereikt dan ‘enig andere onderneming’ en streeft nu naar een omzet van 10 miljard. Wanneer die mijlpaal wordt gehaald is niet duidelijk.'], ['De kwartaalomzet eindigde afgelopen kwartaal op 1,5 miljard dollar, 23 procent hoger dan een jaar geleden. De nettowinst bedroeg 4 miljoen dollar.'], ['Het bedrijf verwacht het komende kwartaal wel een negatief effect van de sterkere dollar, hoewel de omzet steeg in alle belangrijke markten: Noord Amerika, Europa en Azië. De jaaromzet voor het huidige fiscale jaar wordt door Salesforce geschat op zo’n 6,55 miljard dollar.'], ['Topman Marc Benioff reageerde niet op de recente overnamegeruchten. Sterker nog: de topman liet weten dat hij graag rivaal SAP wil verslaan. De twee bedrijven zouden ruim een jaar geleden gesprekken hebben gevoerd, hoewel SAP dat onlangs heeft ontkend.'], ['Benioff liet ook doorschemeren dat hij de Internet of Things zou willen omarmen om bijna continu met klanten te communiceren. Hij sprak over de ‘internet van klanten’.']]"
"[['Spotify breidt het aanbod uit met met podcasts en video. De BBC, CBS, Comedy Central, MTV en Vice stellen eigen content ter beschikking. Dat heeft het Zweedse bedrijf vanmiddag bekend gemaakt.'], ['Gebruikers kunnen Spotify voortaan ook speellijsten laten samenstellen op basis van het moment van de dag of het soort activiteit. Daarbij wordt onder meer naar de luistergeschiedenis gekeken.'], ['Bij hardlopen kan de mobiele app de muziek afstemmen op het tempo. Hiervoor is speciale muziek samengesteld, onder meer van DJ Tiësto.'], ['Nederland kan nog niet meteen beschikken over de nieuwe mogelijkheden, die eerst in Duitsland, Zweden, de VS en het Verenigd Koninkrijk worden gelanceerd.']]"
"[['Auteursrechtenorganisatie Buma/Stemra incasseerde afgelopen jaar 8,8 miljoen euro aan online-opbrengsten. Dat is een stijging van meer dan vijftig procent ten opzichte van 2013, toen de organisatie 5,7 miljoen euro incasseerde.'], ['Steeds meer muziek wordt online aangeboden door grote, maar ook kleinere aanbieders: van Spotify en iTunes tot online radiostations zoals 22tracks.'], ['De omslag naar online stelt Buma/Stemra voor uitdagingen, zegt directeur Hein van der Ree: ‘Een belangrijke ontwikkeling is de grote operatie die nodig is om data van miljarden streams van diensten als YouTube en Spotify te verwerken. Gezamenlijk verwerken met andere auteursrechtenorganisaties is één van de belangrijkste oplossingen.’'], ['Om die reden tekende Buma/Stemra als eerste Europese collectieve beheersorganisatie een overeenkomst bij ICE (International Copyright Enterprise), een initiatief van auteursrechtenorganisaties uit Zweden en Engeland voor gezamenlijk databeheer.'], ['Buma/Stemra keerde in 2014 ruim 147 miljoen euro uit aan componisten, tekstschrijvers, muziekuitgevers en zusterorganisaties in het buitenland.']]"
"[['TMG stapt in streaming video om nieuwe inkomstenbronnen aan te boren. Dat vertelde Geert-Jan van der Snoek vanmiddag op het Cross Media Congres in Amsterdam.'], ['Over het conflict met de redactie van De Telegraaf of de vertrokken hoofdredacteur wilde de topman niets kwijt. “Kwesties met werknemers blijven een interne aangelegenheid.” Dat de krant dinsdag een ode bracht aan zijn vertrokken hoofdredacteur vindt Van der Snoek prima. “Het zou slecht zijn als de redactie daar niet creatief op reageerde.”'], ['Van der Snoek was wel duidelijk over de koers die zijn bedrijf wil inslaan. “Vroeger waren we bezig met een digitaal verdienmodel rond een krant, nu moeten we daar zelfstandige digitale proposities naast zetten, op het gevaar dat die elkaar gaan kannibaliseren.”'], ['Het is niet meer voldoende om eens per jaar een abonnement in rekening te brengen voor een (papieren) krant, “terwijl we worden gepasseerd door partijen aan wie consumenten veel meer geld spenderen, zoals Netflix.”'], ['Van der Snoek wil dat realiseren via een samenwerking met Frank Botmans Dasym. “Simpelweg omdat we dat zelf niet meer alleen kunnen financieren.”'], ['Als concreet voorbeeld van dit soort activiteiten noemde Van der Snoek de eind april aangekondigde samenwerking met het dance-evenement The Flying Dutch.'], ['Met House of Orange en ALDA bouwt TMG een innovatief platform dat op de juiste tijd en plaats, in de juiste vorm en op het juiste apparaat relevante content in de vorm van (interactieve) nieuwsberichten, (live) streaming video en toegang tot exclusieve specials kan bieden. OTT (Over The Top) content en crossmediale modellen moeten TMG er weer bovenop helpen.'], ['Daarom ook moeten Telegraaf-titels als Telesport, DFT en Privé (meer in het algemeen: human interest) zelfstandige eenheden worden waarvoor nieuwe diensten ontwikkeld kunnen worden. Van der Snoek noemde de mogelijkheid om Telesport te combineren met online gokken, zodra dat volgend jaar is toegestaan. “Ook daarom is het beter dat we de diverse activiteiten verzelfstandigen om bij de krant de redactionele onafhankelijkheid te kunnen waarborgen.”'], ['Op dat punt heeft Van der Snoek de redactie tot nu toe niet meegekregen. Hoofdredacteur Sjuul Paradijs zou zijn opgestapt omdat hij niet de controle kwijt wilde over de bestaande redactionele katernen.']]"
"[['De overheid maakt zelden gebruik van mogelijkheden om via sociale media met burgers in contact te komen. Dat komt naar voren uit een groot wetenschappelijk onderzoek van onderzoeksinstituut CTIT van de Universiteit Twente in opdracht van het WODC.'], ['De overheid kan in principe sociale media op allerlei terreinen inzetten zoals informeren, adviseren, meebeslissen, raadplegen, coproduceren en voor interne communicatie tussen ambtenaren. Toch lijkt dit in de praktijk nog maar op beperkte schaal te gebeuren.'], ['Mogelijkheden zijn er te over, maar het goed uitnutten van deze mogelijkheden is volgens de onderzoekers niet zo eenvoudig. In de sociale media begeeft de overheid zich namelijk niet op het eigen technologische domein, maar op platforms van commerciële partijen met eigen doelen en belangen. Op deze platforms heeft de overheid geen controle over de manier waarop informatie verspreid wordt.'], ['Verder zijn er strikte richtlijnen voor ambtenaren om geen persoonsgegevens of privacygevoelige informatie te delen, ook al doen burgers dat soms zelf wel. Daar komt bij dat sociale media nog volop in beweging zijn.'], ['Hierdoor kan voorlopig geen sluitend antwoord worden gegeven op de vraag wat de exacte voor- en nadelen van overheidsparticipatie op sociale media zijn. Duidelijk is wel dat de overheid er niet aan ontkomt om te participeren op sociale media; ze bieden namelijk relevante extra kanalen om in contact te komen met burgers.'], ['De mate waarin en de wijze waarop de overheid dit gaat doen, is afhankelijk van principiële beleidskeuzes. Gaat ze voor de veilige keuze en zet ze sociale media in om informatie te verzenden en burgers naar het juiste loket door te verwijzen, of gaat ze voor de gedurfde keuze en gaat ze echt de interactie met haar burgers aan? In dat laatste geval vraagt het om wezenlijke veranderingen van de organisatiestructuur van de overheid.'], ['Onderdeel van het onderzoek was het uitwerken van diverse concrete casussen om inzicht te krijgen in verschillende strategieën van de inzet van sociale media. Zo keken de onderzoekers bijvoorbeeld naar de interactie van (toen nog minister) Frans Timmermans met zijn volgers op Facebook, Twittergedrag rondom de aardbevingen in Groningen en uitingen op sociale media nadat bekend gemaakt werd dat Benno L. zich in de gemeente Leiden ging vestigen.']]"
"[['Binnen Facebook Messenger kunnen in de toekomst vermoedelijk games worden gespeeld. Facebook is naar verluidt met verschillende ontwikkelaars in gesprek, schrijft The Information op basis van ingewijden.'], ['Het is nog niet helemaal duidelijk hoe games binnen Messenger worden geïntegreerd. De spelletjes zouden direct in Messenger kunnen draaien, maar de chat-app zou ook alleen maar voor ondersteuning kunnen worden gebruikt, zodat spelers met elkaar in contact kunnen blijven terwijl ze aan het spelen zijn.'], ['Facebook Messenger wordt steeds meer een ontwikkelplatform voor apps. Die hoeven dan niet meer apart te worden geopend.']]"
"[['Topman John Malone van Liberty Global, het moederbedrijf van kabelmaatschappij Ziggo, heeft in een interview met Bloomberg aangegeven dat hij wel wat voelt voor een fusie met Vodafone. Daarmee zou het bedrijf dan kunnen beschikken over een eigen mobiel netwerk.'], ['Malone spreekt van substantiële kostenvoordelen als men tot een fusie of samenwerking zou kunnen komen. Of daarover gesprekken worden gevoerd, wilde hij niet zeggen.'], ['Een overname van Vodafone door Liberty Global zit er vermoedelijk niet in. De beurswaarde van Vodafone is bijna twee keer zo hoog als die van Liberty Global. Malone moet ook erkennen dat er enorme cultuurverschillen zijn.']]"
"[['Het nieuwe Nederlandse online platform iCasting.com wil naar eigen zeggen een ‘drastische verandering’ teweeg brengen in de wijze waarop opdrachtgevers en talent elkaar weten te vinden. Opdrachtgevers en acteurs, modellen, figuranten zijn niet meer aangewezen op ‘dure bemiddelaars met trage boekingsprocessen’.\n\xa0\nHet aanbod van iCasting is divers: van acteurs, modellen, figuranten, hostessen en dansers tot aan sinterklazen en vuurspuwers. Inschrijven is gratis. Voor reageren op individuele opdrachten wordt een kleine vergoeding gerekend of is een abonnement van 10 euro per maand beschikbaar.'], ['Deelnemers kunnen ook gebruikmaken van iCasting Academy, waar videocursussen van bekende professionals worden gegeven. May-Britt Mobach (bekend van Amayzine.com en Hollands Next Topmodel) bijt de spits af.'], ['Initiatiefnemers zijn Robin Bravenboer en Erik Schuckink Kool. De eerste is bekend van Gamila Secret, Carpe Diem Lounge club en Restaurant en Lounge Ikibana in Barcelona, Beach Club Baja en Crazy Piano’s. Kool was Horeca Directeur bij Heineken.'], ['iCasting lanceert najaar 2015 in Groot-Brittannië en begin 2016 in de VS.']]"
"[['“Als je marketinguitingen ziet, dan gaat het al niet goed”, zegt de Franse serie-ondernemer Gilles Babinet tijdens het Europese IAB-congres Interact.\n\nBabinet richtte meerdere online bedrijven op en trad als adviseur van de Franse overheid rondom digitale zaken. Daarnaast werkte hij met eurocommissaris Neelie Kroes in Brussel.'], ['Vanochtend tijdens een presentatie op het Interact-congres, dat aan de voet van de Brandenburger Tor in Berlijn plaatsvindt, gaf hij zijn toekomstvisie voor online marketeers.'], ['“Marketing moet verdwijnen. Je doet het als merk pas goed als je service biedt. De toekomst van het vak draait om KPI’s, data, dashboards, context en lerende machines.”'], ['De ondernemer merkt in de praktijk nog te vaak dat marketingdirecteuren hun digitale marketingbudgetten niet terugverdienen. “Zelfs bij de CMO die ik laatst sprak, goed voor een budget van twee miljard, is de ROI niet hoger dan dertig procent. En dat is eerder regel dan uitzondering.”'], ['“Data wordt in de toekomst de driver van alle marketingactiviteiten. Anders dan in het verleden zijn we nu in staat meerdere databronnen naast elkaar te leggen, patronen te herkennen en op basis daarvan zelfs al voorspellingen over de toekomst te doen.” '], ['Foto: JD Hancock (cc)']]"
"[['Per 1 juli stopt Arnhem met gratis internet in de binnenstad. Het bedrijf Wireless Arnhem moet zijn activiteiten staken door het faillissement van het binnenstadsmanagement. '], ['Wireless Arnhem installeerde de afgelopen jaren in de binnenstad van Arnhem 25 hotspots voor mobiel internet. De stroom werd opgewekt via zonne-energie.'], ['Het binnenstadsmanagement betaalde de internetverbinding. Het Arnhemse Ondernemersfonds leverde ook een bijdrage.']]"
"[['Smart Internet Media uit Bussum, gespecialiseerd in zoekmachinemarketing, kondigt een samenwerking aan met het Amerikaanse bedrijf Optimizely, dat zich bezighoudt met onder meer A/B-testing en multichannel optimalisatie.'], ['De samenwerking moet er voor zorgen dat het midden- en grootzakelijke segment online bezoekers de beste klantervaring kan bieden op alle online contactmomenten.'], ['Smart Internet Media breidt momenteel haar team verder uit met UX-designers, CRO-specialisten en account managers. Financiële details over de samenwerking zijn niet bekendgemaakt.']]"
"[['Sanoma/SBS wil millennials in de toekomst gaan benaderen via meerdere kanalen. Die strategie wordt uitgewerkt samen met Social1nfluencers, het Amsterdamse bedrijf dat merken koppelt aan enthousiaste vloggers. Sanoma heeft recentelijk een belang in het Amsterdamse bedrijf genomen.'], ['Topman Peter de Mönnink heeft het concept, dat nog nader moet worden uitgewerkt, voorlopig Millennials TV gedoopt, zo vertelde hij vanochtend op het Cross Media Congres in Amsterdam.'], ['De generatie van 17 tot 24 jaar kijkt geen televisie meer, wel naar vloggers op YouTube. De Mönnink ziet mogelijkheden om die groep kijkers ook te koppelen aan andere uitingen van Sanoma, tot aan de tijdschriften toe.'], ['De uitgever maakt naar eigen zeggen een transitie door van bereik naar gedrag. Crossmedia is daarbij een nieuwe ‘currency’, lastig voor alle partijen, maar in de toekomst de norm. Daarbinnen is Sanoma/SBS volgens de topman ‘serieus goed bezig’.'], ['Sanoma/SBS experimenteert bijvoorbeeld al enige tijd met wat De Mönnink adressable tv noemt. Daarbij kan het gedrag van de tv kijker, die daarvoor wel toestemming moet geven, worden gevolgd over diverse digitale kanalen. De technologie wordt al enkele jaren experimenteel toegepast. Er loopt nu een test waarvan de uitkomsten dit najaar worden gepresenteerd. De uitgever wil ook nieuwe crossmedia concepten ontwikkelen met titels als Linda en Ouders van Nu.'], ['De Mönnink benadrukte dat de Nederlandse mediamarkt met 3,7 miljard omzet wel aan zijn plafond zit. “Als er veranderingen komen, gaat dat ten koste van het marktaandeel van een of meer partijen. Dat is de reden waarom we op dit gebied gaan experimenteren en iets verder zijn dan de rest.”']]"
"[['KPMG stelt wereldwijd een data-analyticsplatform beschikbaar, waarmee ondernemingen meer rendement uit Big Data moeten kunnen halen.'], ['Het data-analyticsplatform KAVE dat ‘open source’ ter beschikking wordt gesteld, is ontwikkeld door datawetenschappers van KPMG, veelal afkomstig van CERN in Genève.'], ['Uitgangspunt is dat organisaties zelf de regie kunnen behouden over hun gegevens en de instrumenten die worden ingezet om informatie te ontsluiten en te analyseren. Klanten hebben op deze manier toegang tot een veel groter ecosysteem aan analyses, van KPMG en van andere partijen, zowel open source als commercieel.'], ['Bedrijven worstelen volgens het advieskantoor duidelijk met de explosie van data, die in allerlei vormen op ze af komt. Binnen de bestuurskamers van grote Nederlandse ondernemingen groeit het besef dat veel meer waarde gehaald kan worden uit alle gegevens die zij gevraagd en ongevraagd binnenkrijgen uit hun omgeving. De huidige gebrekkige, strategische aandacht voor Big Data en het feit dat de bedrijven in het algemeen de noodzakelijke capaciteit ontberen, baren echter zorgen.'], ['Een van de redenen dat het delen van inzichten in data in de praktijk nu moeizaam gaat is het ontbreken van de juiste samenwerkingsstructuur voor organisaties. KAVE moet daarvoor een oplossing bieden.']]"
"[['Concrete plannen zijn er nog niet, maar Facebook overweegt om WhatsApp geschikt te maken voor klantenondersteuning. In Facebook Messenger wordt daarmee al geëxperimenteerd.'], ['CFO David Wehner van Facebook refereerde aan deze mogelijkheid op een congres van JPMorgan in Boston. ‘Ik denk dat B2C-ondersteuning zakelijke kansen biedt’, vertelde Wehner, zonder verder in details te treden.'], ['Wellicht wil Facebook bedrijven laten betalen om met WhatsApp klanten direct te benaderen. Een belangrijke beperking is nu dat het bedrijf eerst in de contactenlijst van de WhatsApp-gebruiker moet staan, wat voor vluchtige contacten wellicht niet erg handig is.']]"
"[['Retailer Amazon wil bestellingen zo snel mogelijk bij de consument bezorgen, maar dat is nog een hele uitdaging in een stad als New York, waar het verkeer vaak vaststaat.'], ['Sinds kort zet de retailer echter de ondergrondse in. Volgens de Financial Times is het bedrijf begonnen met vervoer via kleine duwkarretjes die makkelijk in de ondergrondse passen. Eerder werd ook al per fiets bezorgd en per taxi, maar die laatste optie is alweer verdwenen.'], ['Amazon bezorgt in sommige steden op dezelfde dag en sinds kort ook binnen het uur. In dat laatste geval moet de consument deelnemer zijn aan het Prime Now-programma.']]"
"[['Mr.Prezident, een Nederlandse creatieve startup, gespecialiseerd in het ontwerpen van professionele Prezi-presentaties, opent een kantoor in New York. Celeste van der Spoel zal het kantoor in New York gaan leiden.'], ['Sinds de oprichting in 2011 richt de Amsterdamse startup zich op het ontwikkelen en ontwerpen van creatieve Prezi-presentaties voor bedrijven.'], ['Vorig jaar kwam al zo’n dertig procent van de opdrachten uit de Verenigde Staten. Nergens wordt zoveel gepresenteerd als in de VS en veel bedrijven zijn dan ook op zoek naar experts die kunnen helpen bij het vertellen en visualiseren van hun verhaal.'], ['Mr.Prezident is in 2011 opgericht door Pieter Bosschaart en Paul van Hattem en telt twintig medewerkers.']]"
"[['De Media Werkplaats Hilversum (MWH), een speciale opvangplek bedoeld om ontslagen omroepmedewerkers in Hilversum op te vangen, gaat alweer sluiten.'], ['Media Werkplaats Hilversum (MWH) was het initiatief van enkele oud-omroepmedewerkers om mensen bij elkaar brengen die op zoek zijn naar werk binnen- of buiten de mediasector; als zelfstandige of samen met anderen. Het moest ook de plek worden waar men samenwerking zoekt of nieuwe creatieve samenwerkingsverbanden kan bedenken en collectieven kunt vormen.'], ['Er zijn meer dan 80 workshops en trainingen gegeven en dertig medewerkers vonden via het initiatief nieuw werk. Het MWH-bestuur wilde een ruimere financiering, maar daar bleek geen animo voor te zijn.']]"
"[['Het Nederlandse Teamleader, gespecialiseerd in online software (SaaS) voor mkb’s, heeft 2,5 miljoen euro opgehaald. Met de nieuwe investering wil men de internationale markt op.'], ['Het volledige bedrag werd ingebracht door Fortino, het fonds dat eerder al investeerde in Teamleader. Fortino is opgericht door Duco Sickinghe, voorzitter van de raad van commissarissen van KPN.'], ['Drie jaar geleden ontwikkelde Teamleader een online CRM-, facturatie- en projectplanningplatform. Dat platform is ook gekoppeld aan een mobiele applicatie, die nog verder ontwikkeld zal worden. De huidige plug-ins voor Google en Office365 worden ook verder ontwikkeld.']]"
"[['USG People en Telegraaf Media Groep (TMG) gaan samenwerken om vraag en aanbod op de Nederlandse arbeidsmarkt effectiever bij elkaar te brengen. '], ['Werkgevers kunnen via het platform vacatures op een gebruikersvriendelijke manier zowel online als in geprinte media publiceren, waarmee de vindbaarheid van passende vacatures door kandidaten wordt vergroot. Het arbeidsmarktplatform zal in het derde kwartaal worden gelanceerd.'], ['De partners spreken van een unieke krachtenbundeling voor het verbeteren van de verbinding van vraag en aanbod op de arbeidsmarkt. TMG bereikt circa zeven miljoen Nederlanders per dag met on- en offline media als De Telegraaf, Vacaturekrant.nl, Metro, een breed aanbod van regionale en lokale media en de radiozenders van Sky Radio Group.'], ['USG People biedt in heel Nederland diensten aan voor het effectief verbinden van werknemers en werkgevers in hun arbeidsrelatie. Bekende merken zijn Start People, Unique, Secretary Plus en USG Professionals.'], ['Het platform beschikt onder meer over HR-tools waarmee wervings- en selectieprocessen tegen lage kosten kunnen worden beheerd. Te denken valt aan kandidatenbeheer, kandidatenselectie en voortgang van het wervingsproces.'], ['Ook biedt het platform toegang tot modules die het werven van flexmedewerkers vereenvoudigt, bijvoorbeeld op het gebied van payrolling, uitzenden en detacheren. Voor het platform wordt\xa0 technologie van Adver-Online en HR-softwareleverancier HROffice gebruikt, beiden onderdeel van USG People Online Business Solutions.'], ['Op 24 september organiseren PW de Gids en Emerce de eHRM Conference in Pakhuis de Zwijger in Amsterdam. In één dag op de hoogte van de essentiële en actuele onderwerpen voor de HR-manager om betere strategische beslissingen te kunnen nemen.']]"
"[['Klanten van Centraal Beheer kunnen de verzekeraar voortaan ook even appen. De verzekeraar lanceert een eigen WhatsApp-achtige service in de Centraal Beheer-app.'], ['Met de Centraal Beheer-app kunnen klanten direct communiceren met een medewerker van Centraal Beheer. Men heeft bewust gekozen vanuit privacy en veiligheid om een eigen berichtensysteem in de Centraal Beheer app te bouwen.'], ['Centraal Beheer ziet ‘Even appen’ naar eigen zeggen als de volgende stap in haar servicestrategie om ‘altijd op een sympathieke manier in verbinding te staan met de klant. Op de manier die de klant op dat moment wenst.’'], ['‘Even Appen’ is volgens de verzekeraar laagdrempelig, simpel en snel. Wie op het punt staat het vliegtuig in te stappen en nog een vraag heeft over de dekking van je reisverzekering, kan dat nu zonder veel moeite doen.'], ['Een speciaal team van medewerkers is op werkdagen beschikbaar van 8.30 uur tot en met 17.30 uur om via ‘Even Appen’ de klanten te woord te staan.']]"
"[['Wehkamp heeft zijn nieuwe, volledig geautomatiseerde distributiecentrum in Zwolle – met een oppervlak van dertien voetbalvelden – verzekerd tegen overstroming en aardverschuiving. Daarnaast is het onlinewarenhuis tegen materiële schade, bedrijfsschade en machinebreuk afgedekt. Dat zegt verzekeringsmakelaar en risico-adviseur Aon.'], ['De dekking tegen overstroming was een vurige wens van wehkamp, omdat het nieuwe onlinewarenhuis zich in het overstromingsgebied van de IJssel bevindt. Waterschade, met name aan de geautomatiseerde systemen, zou grote impact op de bedrijfscontinuïteit tot gevolg kunnen hebben.'], ['Het komt niet vaak voor dat een retailer van deze omvang in Nederland tegen het risico van overstroming en aardverschuiving kan worden verzekerd, zegt Aon.'], ['Wehkamp koos ook voor dekking tegen machinebreuk en bedrijfsschade vanwege het volledig geautomatiseerde magazijnsysteem waar in het distributiecentrum mee wordt gewerkt. Het bedrijf zet in het nieuwe distributiecentrum onder meer 468 geautomatiseerde ‘shuttles’ in om producten uit de stellingen te halen en in bakken naar de inpaklocaties te brengen. Uiteindelijk kunnen dagelijks een kleine 200.000 artikelen de deur uit richting klanten. Dat komt neer op ruim 33 miljoen artikelen per jaar.']]"
"[['De Amerikaanse banen- en recensiesite voor werkgevers Glassdoor gaat vandaag live in Nederland. Dat is het vierde land in de Europese uitrol die nu gaande is.\n\nNa Duitsland, Engeland en Frankrijk is Nederland vandaag het vierde EU-land waar Glassdoor van start gaat. “Dat is een logische keuze. Er zitten hier veel internationale hoofdkantoren van grote bedrijven en daarom hadden we al behoorlijk wat content in onze database over Nederland”, zegt Engelsman Joe Wiggins die de uitrol met de Nederlander Tico Andrea (foto) begeleidt.'], ['In Amerika is het zeven jaar oude bedrijf inmiddels de nummer vier banensite en in Engeland, waar het veertien maanden actief is, is het ook goed op weg een grote speler te worden.'], ['Anders dan gewone ‘banensites’ publiceert Glassdoor ook anonieme recensies van werknemers over bedrijven, informatie over het aanstellingsproces en informatie over salariëring bij verschillende functies. Voorbeeld als Philips en Booking.com laten zien dat beiden net boven het gemiddelde van 3,4 scoren.'], ['Bedrijven kunnen gratis een profiel aanmaken. Enkel als ze hun profiel willen uitbreiden met zaken als foto’s, video’s, analytics en benchmarks dan moeten ze de portemonnee trekken.'], ['De Nederlandse lancering omvat niet veel meer dan het live zetten van de .nl-site. Daarna moeten de spiders van de zoekmachines het werk gaan doen. Glassdoor heeft in termen van vindbaarheid (SEO) een voordeel ten opzichte van andere banensites omdat het unieke content biedt in de vorm van de recensies en salarisinformatie. Als de eerste golf van (organische) groei achter de rug is, worden kleinschalige online marketinginvesteringen gedaan om de zichtbaarheid te vergroten.'], ['Om van meet af aan een redelijk vacatureaanbod te kunnen bieden, werkt het bedrijf samen met een aantal lokale banensites. Hun aanbod wordt op Glassdoor doorgezet in ruil voor een klikvergoeding.'], ['De Nederlandse database bevat nu zo’n drieduizend bedrijven en elfduizend recensies en informatiemeldingen over financiële vergoeding en secundaire arbeidsvoorwaarden.'], ['Het Amerikaanse bedrijf kreeg afgelopen jaren 160 miljoen dollar groeigeld van verscheidene investeerders. In de laatste ronde, die zeventig miljoen dollar opleverde, stapte ook Google Ventures in.'], ['Wiggins: “Bedrijven, kijk maar eens naar Three, gebruiken informatie uit ons systeem op hun eigen site omwille van employer branding”, marketing voor het bedrijf als werkgever.']]"
"[['Wilko van Iperen wordt met ingang van 1 juli het nieuwe hoofd Digital bij BNN-VARA. Van Iperen wordt verantwoordelijk voor alle activiteiten binnen de digitale platforms: internet, mobiel en themakanalen. Hij volgt ad interim manager Rutger Verhoeven op.'], ['Van Iperen (38) was zeven jaar lang hoofd van de afdeling Digitaal & Innovatie bij de NCRV (later KRO-NCRV). Daarvoor was hij coördinator van de webredactie bij de Nieuwe Media-afdeling van de VARA.'], ['Bij de NCRV ontwikkelde hij crossmediale formats zoals In Therapie, De Slimste Mens en De Monitor.']]"
"[['Etsy, de online marktplaats voor eigengemaakte spullen, heeft in het afgelopen kwartaal een fors verlies geleden van 36,6 miljoen dollar op een omzet van 58,5 miljoen. Een jaar geleden was het verlies nog 463.000 dollar.'], ['Dat verlies kwam deels voor rekening van de dure dollar. Niettemin is de totale omzet zo’n 44,4 procent gestegen. De verkopen op het platform zelf groeiden echter iets minder snel, een kleine 28 procent.'], ['Etsy wil meer mensen aannemen en zijn marketinginspanningen vergroten, nieuws dat niet goed viel bij beleggers. Die dumpten meteen hun aandelen. Nabeurs noteerde het aandeel dan ook 13 procent lager.']]"
"[['Rocket Internet lanceert Rocket Labs, een apart bedrijf dat is in te huren om SaaS-oplossingen te bouwen voor e-commercebedrijven en marktplaatsen. In eerste instantie enkel voor Rocket-bedrijven, op termijn ook voor buitenstaanders. '], ['De oprichting van Rocket Labs, waar Deutsche Startups over bericht, past in een nieuwe strategische weg die Rocket Internet is ingeslagen: het opensourcen van zijn kennis. Eerder al werd het interne PR-bureau naar de markt gebracht en nu is ook de afdeling Techniek aan de beurt. '], ['Labs staat onder leiding van de CTO van Rocket Internet, Christian Hardenberg. Hij vertelt dat het nieuwe bedrijf zowel eigen technologie als bestaande plug & play-systemen gebruikt. Wanneer externe partijen zijn jonge onderneming kunnen gaan inhuren, is nog niet bekend. Hardenberg houdt het op ‘op middellange termijn’. '], ['Nu zijn het zusterbedrijven als Lazada en Zalora die Labs inhuren en er wordt op projectbasis gewerkt met Zalando en Westwing.'], ['Zalando volgt eenzelfde strategie, een waarbij het zijn interne infrastructuur en diensten steeds vaker ter beschikking wil stellen aan merken, ontwikkelaars en publicerende consumenten zoals bloggers. Het Amerikaanse kledingmerk Gap is het eerst voorbeeld daarvan. Gap lanceerde begin deze week een brandstore op Zalando. Dat zal voor Europa het exclusieve digitale verkooppunt zijn.'], ['Foto: peasap (cc)']]"
"[['ABN Amro gaat samenwerken met incubator The Startup Orgy uit Amsterdam. Gezamenlijk openen ze volgende maand de co-working space TSO Munt Square in het hart van Amsterdam. En vijftien ‘industry leaders’ halen de banden met incubator YES!Delft aan.\n'], ['The Startuporgy werd in 2013 opgericht door Joris van Laerhoven, Dave van der Pol, Manon van Essen en Tom van Bokhoven. Een eerste werkplek werd geopend aan de Groenburgwal. Daar zitten momenteel startups als Printr, 9Waves, Leapfunder en Soapbox.\xa0 “De meeste bedrijven die wij onderdak bieden komen van Startupbootcamp en Rockstart,” zegt medeoprichter Dave van der Pol tegen Emerce. Het nieuwe onderkomen biedt ruimte aan zo’n 15 startups, waaronder Uprise Festival, 9Waves en Saddl.'], ['Het uitgebreide financieel-zakelijke netwerk van ABN AMRO heeft volgens Van der Pol zichtbare toegevoegde waarde voor de startups. ‘Het kan helpen deuren te openen en netwerken aan te boren die voor startups normaal lastig bereikbaar zijn. Het helpt daarbij enorm dat ABN AMRO de deur ‘letterlijk’ openzet, door professionals met verschillende specialismen vanuit de space te laten werken en hen in te zetten om startups te faciliteren.’'], ['‘Startups hebben het vermogen om op hoge snelheid nieuwe technieken, producten en diensten te ontwikkelen en op die manier Nederland innovatiever te maken. Samenwerken met startups beschouwen wij tegelijkertijd als een katalysator voor innovatie binnen de bank, zegt Gert-Jan Meppelink, Senior Managing Director Business Services van ABN AMRO, in een toelichting.'], ['Die samenwerking moet nog wel nader worden uitgewerkt.'], ['In Delft heeft intussen een groep van vijftien ‘industry leaders’ de basisprincipes voor betere samenwerking vastgelegd met de incubator YES!Delft. Het zogenoemde ‘Manifest van Delft’ werd eerder deze week aangeboden aan startup-ambassadeur Neelie Kroes, die samen met minister-president Mark Rutte het tienjarig jubileum van YES!Delft vierde.'], ['Het manifest is een startpunt om de cultuurverschillen tussen startups en grote bedrijven te overbruggen. Grote bedrijven kunnen onneembare vestigingen zijn voor startups. En dat terwijl samenwerking tussen beiden cruciaal is voor innovatie.'], ['Jeroen van de Veer (voormalig Shell) Paul Smits (Port of Rotterdam), Jan Hommen (KPMG) en Wim Pasteuning (Fokker) waren enkele van de aanwezige executives die het manifest hebben omarmd.'], ['Zo is afgesproken dat elk groot bedrijf idealiter een zogenoemde ‘start-up champion’ moet aanstellen: een vast aanspreekpunt en ingang voor startups, die ook voldoende vrijheid heeft om het jonge bedrijf verder te helpen.'], ['Ook moet er meer rekening worden gehouden met de verschillen tussen startups en grote corporaties: zo is er behoefte aan kortere betalingstermijnen en meer flexibele afspraken in plaats van dikke contracten.'], ['Daartegenover staat dat startups wel groot moeten denken, maar ook kleine stappen als waardevol moeten beschouwen in hun ontwikkeling en alle kansen daartoe moeten aangrijpen. Ook moeten ze in heldere taal kunnen uitleggen waarom juist zij een bijzondere innovatie hebbe.'], ['De vijf principes van het Manifest van Delft\n1. Benoem een ‘start-up champion’ met helder mandaat\n2. Omarm en kapitaliseer de verschillen tussen start-ups en grote bedrijven\n3. Zie een start-up als meer dan een acquisitietarget\n4. Groot denken, klein beginnen: voorwaarden op maat\n5. Committeer je aan een ‘begrijpelijke gazelle’'], ['']]"
""
"[['Loavies, naar eigen zeggen de snelstgroeiende online modewinkel van Nederland, gaat binnen een dag bezorgen. Dat maakte Anna Meilink van Loavies vanmiddag bekend op Emerce eFashion op Amsterdam. “We verwachten niet dat het meteen storm gaat lopen, maar we willen die mogelijkheid gewoon bieden.”'], ['Je onderscheiden met kwaliteit, dat is in het kort het verhaal van het Groningse Loavies van Anna Meilink. Ze komt niet uit de modewereld, maar studeerde rechten.'], ['Loavies begon twee jaar geleden gewoon op de zolderkamer van haar ouders, maar moest al gauw verkassen, eerst naar een antikraakpand, later naar een echt kantoor. Inmiddels heeft ze veel uitbesteed. “We zijn met een klein team van slechts negen medewerkers, dat ook de Belgische en Duitse markt bedient.”'], ['Omzetcijfers geeft ze niet, maar het bedrijf zal dit jaar vermoedelijk wederom met zo’n 400 procent groeien. “Ik denk dat we de doelgroep heel goed kennen. We weten wat hun passies zijn, welke tijdschriften ze lezen, wanneer ze online zijn. We doen geen concessies en zijn in alles perfectionistisch. We hebben een eigen fotostudio, maar overvoeren bezoekers niet met informatie.”'], ['Het echte geheim van Loavies is misschien wel de buzz eromheen, de Loavies Social Community. Dat zijn de fans die foto’s van kleding delen via Instagram. “We zien iedereen van Facebook naar Instagram verhuizen door de vele advertenties. Instagram levert ons geen directe verkopen op, maar het draagt bij aan de branding.” Loavies moedigt zijn fans ook zelf aan. Men geeft waardebonnen weg aan klanten die foto’s van bij Loavies gekochte kleding via sociale media willen delen.'], ['Om de smaak van de klanten goed in te schatten er is Loavies Yah Or Nay, waarbij bezoekers mogen aangeven wat zij van bepaalde kleding vinden. Kleding die aanslaat wordt vervolgens in de collectie opgenomen.'], ['Even belangrijk is de promotie via vloggers. ‘Een filmpje van zeven minuten bij Beautygloss.nl: Mascha’s Beautyblog kost een paar duizend euro, maar we krijgen er veel verkeer voor terug.”'], ['Meilink erkent dat er veel concurrenten zijn. “We hebben heel wat copycats gezien die zelfs onze foto’s gebruiken, daarom moet je je blijvend vernieuwen en onderscheiden.”'], ['\xa0']]"
"[['Apple heeft vandaag behalve een 15-inch MacBook Pro met Retina-display en een nieuwe Force Touch-trackpad ook een iMac met Retina 5K-display aangekondigd.'], ['De nieuwe MacBook Pro belooft snellere flashopslag en een langere batterijduur. Meest opvallend is het Force Touch-trackpad dat tot nu toe alleen op de superdunne MacBook verkrijgbaar was. De ingebouwde druksensoren en de zogenoemde Taptic Engine geven voelbare feedback.'], ['De bijgewerkte 15-inch MacBook Pro heeft een 2,2-GHz quad-core Intel Core i7-processor met Turbo Boost-snelheden tot 3,4 GHz, 16 GB geheugen, 256 GB flashopslag en een Intel Iris Pro\xa0grafische processor. Je betaalt 2.249 euro. Het model met een 2,5-GHz quad-core Intel Core i7-processor met Turbo Boost-snelheden tot 3,7 GHz, 16 GB geheugen, 512 GB flashopslag en een AMD Radeon R9 M370X grafische processor kost 2.799 euro.'], ['De 27-inch iMac met Retina-display kost 2.329 euro, maar daarvoor krijg je wel een display met 14,7 miljoen pixels, een quad-coreprocessor en een AMD grafische processor.'], ['De nieuwe iMac is verder voorzien van 8 GB geheugen en 1 TB opslag, vier USB 3.0-poorten en twee Thunderbolt 2-poorten van elk 20 Gbps, tweemaal de bandbreedte van de vorige generatie.']]"
"[['Sinds de lancering van zijn snelle 4G-netwerk heeft Vodafone het dataverbruik onder zijn klanten vorig jaar met tachtig procent zijn stijgen. In tegenstelling tot de meeste andere EU-zusterbedrijven boekt Nederland een stijgende omzet, zij het een kleine.'], ['Dat blijkt uit de kwartaalcijfers die het telecomconcern vanochtend publiceerde. '], ['Het Nederlandse filiaal laat zien dat de grootste groei op het gebied van smartphones en data-abonnementen er wel uit is. Tachtig procent van de abonnees heeft een data-abonnement en 63 procent heeft een smartphone. Daarin zit nog maar betrekkelijk weinig groei. De grote groei zit hem in de dataconsumptie.'], ['De 5,2 miljoen klanten (-2%), waaronder 3,9 miljoen abonnees, verbrandden in de eerste drie maanden van het jaar 21,5 terabyte aan data. Een specificatie geeft Vodafone daar niet van, maar veel data worden verstookt met mediaconsumptie (apps en streaming media). Dat is 78 procent meer dan vorig jaar. '], ['Van alle klanten hebben er 1,3 miljoen een toestel dat overweg kan met het 4G-netwerk. De dataconsumptie zal met het vervangen van toestellen vermoedelijk nog tientallen procenten stijgen in de komende kwartalen. '], ['De gemiddelde omzet per klant steeg met 1,2 procent tot 25,40 euro per maand. Wanneer de minder rendabele prepaidklanten buiten beschouwing worden gelaten dan daalde de maandomzet met 2,9 procent per klant tot 33 euro. Vodafone Nederland noteerde een omzet van 1,7 miljard euro, wat een plus van 0,2 procent betekent ten opzichte van dezelfde periode vorig jaar. '], ['Eind maart had Vodafone 49.000 klanten op het vaste net, wat erop duidt dat Vodafone Thuis vooralsnog een klein gebruikersbestand heeft.'], ['In Europa noteert het telecombedrijf een omzetdaling van een kleine vijf procent.']]"
"[['Videodiensten zoals Netflix die alleen via internet zijn te ontvangen, gaan fors groeien. Juniper Research denkt dat het aantal abonnees zal toenemen van 92,1 miljoen vorig jaar naar 333,2 miljoen in 2019.'], ['Het zijn vooral slimme televisies en oplossingen als Chromecast die voor deze groei gaan zorgen. De tv-dongels zijn goedkoop en ook flexibel in gebruik, want niet gekoppeld aan een bepaald type tv-toestel.'], ['Met name de Amerikaanse markt heeft last van zogenoemde cord cutters, oftewel consumenten die geen kabelabonnement willen nemen. Daarom proberen kabelaars als Cablevision en Verizon deze kijkers te lokken met speciale pakketten die ze zelf kunnen samenstellen.'], ['Adverteerders gaan in elk geval hun aandacht naar Video on Demand verleggen. De markt zal tegen 2019 zijn verviervoudigd.']]"
"[['Wetenschappers van onderzoeksinstituut CTIT aan de Universiteit Twente zijn er vakgenoten van de KU Leuven naar eigen zeggen in geslaagd om chipkaarten te beschermen tegen het lekken van geheime informatie. Door slimme algoritmen is het voortaan mogelijk om onder andere bankpassen, OV-chipkaarten en elektronische sleutels van gebouwen en auto’s beter te beveiligen tegen hackers.'], ['UT-promovenda Begül Bilgin heeft vooral gekeken naar het lekken van geheime informatie uit de chips. Dat lekken gebeurt op verschillende manieren. Bijvoorbeeld door stroomverbruik. Je kunt alleen al door te kijken hoeveel stroom een chip verbruikt bij bepaalde activiteiten, achterhalen wat de chip ongeveer aan het doen is. De mate en manier van stroomverbruik zijn heel lastig te verbergen. Daarnaast kun je ook door het meten van de tijdsduur van de activiteit al conclusies trekken over waar de chip mee bezig is.'], ['Slimme algoritmes moeten dergelijke informatielekken voorkomen. De technieken zijn in de eerste plaats ontwikkeld voor hardware, maar kunnen ook in software gebruikt worden.'], ['Het principe is gebaseerd op multi-party computation. Simpel gezegd is multi-party computation het opsplitsen van de geheime informatie in verschillende delen. De som van de delen geeft samen de sleutel tot de geheime informatie, maar elk deel apart staat niet in relatie met de sleutel. Ook de bewerkingen worden opgesplitst, zodat nooit alle delen van de sleutel tegelijk gebruikt worden. Hierdoor staat het stroomverbruik van de chip eventueel wel in relatie met de bewerkingen die de chip aan het uitvoeren is, maar niet met de geheime sleutel.']]"
"[['De Chinese telefoonmaker Xiaomi, dat zich sterk door Apple laat inspireren, opent vandaag zijn Europese webwinkel.\n\nHiermee creëren hun eerste directe verkoopkanaal op de Europese markt en zetten ze de beoogde internationale expansie in. Vooralsnog zijn de telefoonsaccessoires, die onder merknaam Mi worden verkocht, enkel beschikbaar in Duitsland, Engeland en Frankrijk. '], ['Telefoons verkoopt Xiaomi, wiens toestellen op Android draaien, nog niet. Met de verkoop van koptelefoons, fitnessbanden en telefoonaccu’s steekt het bedrijf de tenen in het water. Zodra fulfillment en logistiek goed ingeregeld zijn, en voorbereid op marktvraag van in potentie tweehonderd miljoen consumenten, zullen er ook telefoons in de schappen verschijnen. '], ['Xiaomi had volgens marktonderzoeker IDC in 2014 een marktaandeel van 12,5 procent, ruim het dubbele van het jaar ervoor. '], ['Op dit moment zijn de prijzen op de site in dollars, vermoedelijk omdat deze shop ook Amerika bedient, en zijn de getoonde producten ‘out of stock’.']]"
"[['Het Nederlands Filmfonds en VPRO Cinema werken aan een online platform voor een actueel overzicht van alle films die in de bioscoop, op DVD, op televisie en via VOD beschikbaar zijn. Filmvinder zal eind 2015 operationeel zijn. '], ['Het Nederlands Filmfonds en VPRO Cinema werken voor het platvorm samen met EYE, Filmproducenten Nederland en het Nederlands Film Festival.'], ['Filmvinder moet de consument snel en efficiënt leiden naar het\xa0 legale actuele aanbod van internationale publieksfilms en Europese arthousefilms, Nederlandse documentaires, animatiefilms, dramaseries en speelfilms. Met het platform willen de makers ‘door het faciliteren van de grote vraag naar films, de afbreuk van de sector door piraterij tegengegaan en blijft de diversiteit en verspreiding van het filmaanbod ook in de toekomst beter gewaarborgd’.']]"
"[['Erik Grimm volgt Peter Wiegman op als directeur onderzoek van VINEX. Hij zal de lancering van het onlangs aangekondigde Nederlands Online Bereiksonderzoek begeleiden.\n\nVINEX informeerde hierover zojuist zijn achterban, grote uitgevers en media-exploitanten in Nederland.'], ['Grimm zal een bereiksonderzoek moeten opzetten waar eigenlijk al jaren aan wordt gewerkt, maar wat marktpartijen technisch niet goed voor elkaar krijgen. Met name de metingen op mobiele dragers zijn daar debet aan.'], ['VINEX begint met een schone lei met TNS-Nipo/Kantar Media, comScore en StichtingKijkonderzoek. Laatstgenoemde zal data leveren over tv-consumptie, gegevens die met internetdata worden gecombineerd.'], ['Wiegman verlaat VINEX na elf jaar en zet zijn activiteiten vanuit zijn Het Medialoket voort.'], ['Grimm zal zijn nieuwe functie combineren met die van researchmanager bij NDP Nieuwsmedia.']]"
"[['Razorfish krijgt een eerste Chief Intelligence Officer, die zich internationaal specifiek gaat bezighouden met data-analyses. Samih Fadli krijgt de leiding over het onderdeel Data Intelligence Practice.'], ['Fadli wordt onder meer verantwoordelijk voor de implementatie van het Nexus Operating System (OS), dat omnichannelprogramma’s moet gaan ondersteunen.'], ['Ook begeleidt hij innovatieve projecten bij onder meer SapientNitro, Rosetta em DigitasLBi, die net als Razorfish onderdeel is van Publicis.Sapient. Ook zorgt hij voor contacten met bedrijven als Adobe, Microsoft, Google, Amazon Web Services, IBM, Oracle en SAP.'], ['Fadli komt van Gravity4, maar werkte ook voor Grid Dynamics.']]"
"[['Jarno Vanhatapio, de Zweedse oprichter van online modewebshop Nelly, raadt Nederlandse online modebedrijven aan om ‘meteen internationaal’ te gaan, met ondersteuning van sociale media. “Wacht dat niet te lang mee”, adviseerde de Zweed vanochtend op Emerce eFashion in Amsterdam.'], ['Vanhatapio begon met Nelly.com lingerie te verkopen ‘omdat je dat makkelijk door de postbus kunt duwen’. Hij had destijds niet meer dan 5000 euro voor marketing. “Dat geld wilde ik gebruiken voor lingerieshows in nachtclubs in Zweden. Tot mijn niet geringe verbazing wilden de clubs daar zelf voor betalen.”'], ['Aanvankelijk verdiende Nelly.com zelfs meer aan lingerieshows dan aan online verkoop. “We hebben zo’n tweehonderd shows georganiseerd. Zo kregen we geld binnen voor uitbreiding.”'], ['Vanhatapio is al enige tijd weg bij Nelly.com en is tussentijds een online dierenwinkel ZooZoo.com gestart. Nu is hij bezig om terug te keren in de modebranche.'], ['De consument is in de tussentijd enorm veranderd, constateert Vanhatapio. “Een aantal jaren terug waren klanten tevreden als ze hun bestelling binnen een week kregen. Nu kun je dat echt vergeten. In het algemeen zijn consumenten een stuk ongeduldiger geworden. Iedereen worstelt met het nieuwe klankengedrag, ook Zalando.”'], ['Een nieuw modebedrijf moet je volgens Vanhatapio meteen internationaal opzetten. “Met Nelly.dot hebben we de fout gemaakt om eerst in Duitsland te beginnen, dat is een lastige markt. Kijk goed naar landen waar de concurrentie nog niet al te hevig is, zoals Frankrijk. of het Midden-Oosten.”'], ['Ook de promotie moet anders. Nieuwe modebedrijven leunen volledig op visuele technieken. “Denk aan Pinterest, of Instagram. Dat zijn veel betere middelen om je producten en je merk te promoten dan via AdWords. Kijk goed naar wat hot is, ik zou Snapchat nu eerder willen adviseren dan Instagram, waar je je al minder goed kunt onderscheiden.”'], ['Zorg dat internationaal ook echt in het DNA zit, benadrukte Vanhatapio. “Wij nemen per definitie buitenlanders aan, de voertaal moet Engels zijn.”']]"
"[['Superwinkel.nl heeft het fulfilmentcontract met Docdata Fulfilment in Waalwijk verlengd tot 1 april 2018.'], ['Superwinkel.nl opende haar webshop in 2009 met parfums, maar claimt nu de parfumleverancier met een grootste assortiment van Nederland te zijn. Daarnaast legt Superwinkel.nl zich sinds 2013 ook toe op de online verkoop van cosmetica, horloges, sieraden en haarproducten.'], ['Superwinkel is actief op de Nederlandse en Belgische markt.']]"
"[['Het Nederlandse onafhankelijke beleggingsfonds Euroindustrial gaat zijn volledige portefeuille logistiek vastgoed verkopen. Niet minder dan dertien distributiecentra met een gezamenlijk vloeroppervlak van circa 191.000 vierkante meter worden te koop aangeboden.'], ['Het gaat onder meer om distributiecentra in Venlo, Venray, Moerdijk en de regio Schiphol.'], ['Het fonds van Koos Pons werd destijds opgericht onder invloed van de sales & leaseback trend, logistiek dienstverleners hun logistieke vastgoed verkochten om het vervolgens terug te huren. De markt viel echter tegen, ook al werd vorig jaar eindelijk weer een positief resultaat geboekt.']]"
"[['Bol.com is het sterkste retailmerk van Nederland. Dat blijkt uit het Retail Merkenonderzoek 2015 van Hendrik Beerda Brand Consultancy onder 1875 consumenten.'], ['Bol.com moederbedrijf Ahold claimt de eerste twee plekken van de eerste editie van het Retail Merkenonderzoek, met een tweede plaats voor Albert Heijn. Kruidvat staat op de derde plaats.'], ['Het Retail Merkenonderzoek 2015 meet de reputatie van de honderd belangrijkste retailers geselecteerd op basis van omzet, bezoekfrequentie en aantal vestigingen. Elke retailer wordt op zo’n veertig factoren beoordeeld.'], ['De meeste groei wordt verwacht van prijsvechters Action, Lidl, Primark en Aldi.']]"
"[['Google gaat een aparte sectie Ontworpen voor Gezinnen introduceren in zijn Play Store voor apps en games die geschikt zijn voor kinderen of gezinnen. '], ['Verwacht wordt dat Google de sectie volgende week gaat aankondigen op zijn Google I/O congres. Ontwikkelaars zijn al geinformeerd, en moeten voor 28 mei aangeven of hun apps daarvoor in aanmerking komen.'], ['Google doet inmiddels flink zijn best om de Play-appwinkel op te schonen, waar vroeger ongeveer alles werd toegelaten.']]"
"[['Coosto rolt zijn social media-analyse uit voor de wereldwijde markt. De data van Coosto omvat hiermee 200 landen en 150 talen en is voortaan voor iedere multinational ter wereld te gebruiken.'], ['Volgens CEO Toine Verheul werkt Coosto voor veel multinationals in Nederland en zij gaven aan het product graag wereldwijd te gebruiken. “Zij hebben vaak een specifieke positionering per land of taal. Dat vraagt om een oplossing die internationaal in te zetten, maar lokaal aan te passen is.”'], ['Voor de livegang is het bronnenbestand van Coosto flink uitgebreid, waarbij rekening is gehouden met lokale en culturele verschillen in sociaal media-gebruik. Alle toepassingen die Coosto in Nederland aanbiedt, zijn ook in de internationale versie beschikbaar.'], ['Gebruikers kunnen binnen ieder van de 150 talen en 200 landen zoeken en zoekcombinaties maken. Bedrijven kunnen zo eenvoudig hun webcare en analyses instellen per taalgebied of per land.'], ['Het programma volgt verder nu ook buitenlandse reviewsites, sites als Reddit en grote Russische en Aziatische sociale netwerken.'], ['Met een GPS-functie kan bovendien van nationaal tot (hyper)lokaal niveau worden ingezoomd om trends in online gesprekken te ontdekken.']]"
"[['Zalando zal in Europa online de enige wederverkoper van kledingmerk Gap zijn. De brandstore van de Amerikanen ging begin deze week live.\n\nDe exclusiviteit geldt in heel Europa op Engeland na en schiet Gap met een katapult het Europese internet op.  Het bedrijf profiteert van het miljoenenpubliek dat Zalando iedere maand bedient via vast en mobiel internet. Daarnaast hoeft Gap niet in zelf fors te investeren in het bouwen van een lokale infrastructuur. '], ['Ook Nederlandse klanten kunnen vanaf nu bij de winkel terecht om voor mannen, vrouwen, kinderen en baby’s kleding te kopen. '], ['Als het aan Zalando ligt, is Gap niet het laatste grote merk dat zijn platform gebruikt om in een keer pan-Europees te kunnen lanceren. Het bedrijf wil zich meer en meer als platform profileren, niet louter als winkel. Derde partijen, zowel merken als ontwikkelaars, moeten op termijn vrij eenvoudig een eigen business kunnen opbouwen op Zalando’s infrastructuur.']]"
"[['Nog niet bij de Blokker, maar al wel werkend: een printer voor pasta. En deze printer is in elk geval de komende maanden te zien op de EXPO2015 in Milaan.\n'], ['De 3D pastaprinter is door de Italiaanse voedingsmiddelenfabrikant Barilla samen met TNO ontwikkeld en werkt gewoon met deeg.'], ['Het Nederlandse onderzoeksinstituut TNO houdt zich al enige tijd bezig met 3D Foodprinting. Die kan een belangrijke factor worden in de zoektocht naar het toepassen van nieuwe grondstoffen en het ontwikkelen van nieuwe producten.'], ['En natuurlijk kan de printer ervoor zorgen dat jouw persoonlijke gerecht precies op het juiste moment gemaakt wordt zodat er een vers en gezond gerecht voor je klaarstaat als je thuiskomt.'], ['\n            ']]"
"[['Apple lanceert binnen enkele weken op zijn ontwikkelaarsconferentie een zogenoemde TVKit voor Xcode, waarmee derden apps voor Apple TV kunnen ontwikkelen. Net als de iPhone wordt Apple TV daarmee opengesteld voor derden. '], ['Naar verluidt komt Apple dit najaar met een compleet nieuwe Apple TV, die zowel met de Apple Watch als met een nieuwe drukgevoelige remote bediend kan worden.'], ['Volgens The Wall Street Journal zou Apple vorig jaar, na bijna tien jaar onderzoek, hebben afgezien van de ontwikkeling van een eigen Ultra HD-toestel. De televisie zou niet onderscheidend genoeg zijn. Het team dat aan het product werkte, zou zijn ontbonden.'], ['Maar met Apple TV wordt dus nu een nieuwe stap gezet. Verder zou Apple nog steeds van plan zijn om een eigen programmapakket aan te bieden aan in elk geval Amerikaanse kijkers.']]"
"[['De Nederlandsche Bank heeft een eerste eigen app ontwikkeld. Daarmee kunnen consumenten eurobiljetten digitaal controleren op echtheid. Door een eurobiljet met de camera van de telefoon nauwkeurig te scannen, kan de app Echt of Vals de echtheidskenmerken herkennen. '], ['De app is vooralsnog alleen beschikbaar voor de Apple iPhone 5 en nieuwere versies. Een app voor Android volgt binnenkort.'], ['In Nederland zijn vorig jaar 48.700 valse biljetten onderschept bij controles bij banken en DNB. Hoewel de kans erg klein is dat iemand een vals biljet in handen krijgt, is het goed om biljetten te controleren op de echtheidskenmerken zoals de voelbare inkt, het watermerk en het hologram, zegt DNB.'], ['\n            ']]"
"[['Starbucks en Spotify gaan samenwerken. Premium klanten mogen speellijsten samenstellen voor de muziek die in de Starbucks vestigingen wordt gespeeld.'], ['Spotify wordt dan ook onderdeel van de mobiele app van Starbucks, die alleen al door 16 miljoen Amerikanen wordt gebruikt. Gebruikers krijgen in elk geval via de Starbucks app toegang tot Spotify speellijsten. ‘De barista wordt de deejay’, zegt Starbucks CEO Howard Schultz, in een toelichting.'], ['De koffieketen verkocht tot voor kort nog audio cd’s, maar is daarmee gestopt. Daarnaast was er tot voor kort nog een samenwerking met Apples iTunes.'], ['150.000 Spotify medewerkers in de VS, en later ook in Canada en Engeland, krijgen een gratis premiumabonnement op Spotify. Spotify-klanten kunnen via Spotify ook Starbucks waardepunten verzamelen.'], ['Spotify hoopt door de samenwerking het gebruik van betaalde abonnementen te stimuleren. Het Zweedse bedrijf heeft 15 miljoen betalende klanten.']]"
"[['De Inspectie Leefomgeving en Transport verhoogt de maximale dwangsom voor taxibedrijf Uber van 100.000 euro naar 1 miljoen euro. Dat meldt de inspectie aan RTL Nieuws.'], ['De Inspectie Leefomgeving en Transport (ILT) wil op deze manier de aanpak van ‘snorders’ en van uberPOP in het bijzonder verscherpen.'], ['Iedere keer dat een UberPOP-chauffeur wordt betrapt, krijgt Uber een boete van 50.000 euro. Dat bedrag kan nu oplopen tot 1 miljoen euro.'], ['In totaal heeft de ILT in de tweede helft van 2014 11 snorderacties uitgevoerd, zo blijkt uit de voortgangsrapportage illegaal taxivervoer. Bij deze acties zijn 36 snorders aangehouden. Vijf daarvan betroffen UberPOP-chauffeurs.'], ['Overigens wil staatssecretaris de regelgeving versoepelen, waardoor diensten als uberPOP het makkelijker krijgen.']]"
"[['Microsoft wil definitief afrekenen met de slechte beveiliging in Windows. Daarom worden traditionele zwakheden als browsers extra aangepakt. De nieuwe browser Edge, die in Windows 10 wordt geïntroduceerd, moet de meeste aanvallen kunnen pareren. '], ['Edge is de nieuwe naam voor de webbrowser die voorheen bekend stond onder de naam Spartan. En als we Microsoft mogen geloven wordt dat een soort vesting voor veilig browsen. Zo zal Edge veel betere bescherming kunnen bieden tegen phishingaanvallen.'], ['Legitieme websites zijn vandaag de dag te herkennen aan HTTPS of Extended Validation. Bij een Extended Validation (EV) zal het SSL-certificaat de adresbalk in de webbrowser groen kleuren.'], ['Volgens Microsoft hebben beide middelen echter niet veel succes gehad. Maar Windows 10 biedt mogelijkheden voor asymmetrische cryptografie om aan te geven of websites authenthiek zijn.'], ['Edge biedt ook ondersteuning voor SmartScreen, een technologie die we al kennen van Internet Explorer 8. Die moet gebruikers waarschuwen als ze malicieuze software installeren. Veel websites gebruiken frauduleuze certificaten om legitiem over te komen. Microsoft wil dat tegengaan door deze certificaten zo snel als mogelijk op te geven via Bing Webmaster Tools.'], ['Technieken die in het verleden voor problemen zorgden, zoals ActiveX, Browser Helper Objects (BHO), Vector Markup Language (VML) en DirectX filters, zijn uit de browser gesloopt. Microsoft komt met een nieuw extensiemodel om ontwikkelaars iets meer mogelijkheden te bieden dan wat nu via HTML5 kan worden gerealiseerd.'], ['Edge wordt een 64 bit processor en ook daar wordt winst behaald omdat de Windows ASLR (Address Space Layout Randomization) bescherming sterker is. Aanvallers die kwaadaardige code in browsers willen injecteren, kunnen dat met ASLR minder makkelijk doen.'], ['Maar de lijst gaat verder: Edge zal bijvoorbeeld ook ondersteuning bieden voor Structured Exception Handling Overwrite Protection (SEHOP) en Data Execution Prevention (DEP).'], ['Verder heeft Microsoft een beloningsprogramma opgezet om beveiligingslekken uit de browser te halen. De beloning kan wel tot 15.000 dollar oplopen. Dat programma loopt tot 22 juni, wanneer Microsoft de ontwikkeling van Windows 10 waarschijnlijk bevriest.'], ['Windows 10 wordt na de zomer verwacht, waarbij de mobiele versie langer op zich zal laten wachten.']]"
"[['Durfkapitalisten gaan investeringen in gamebedrijven steeds meer uit de weg. Dat blijkt uit cijfers van Digi-Capital. In het eerste kwartaal zijn de investeringen in gamebedrijven 7 procent gedaald.'], ['En die daling was al eerder ingezet. Van 2011 tot 2014 liepen de investeringen zelfs met 25 procent terug. In het jaar dat eindigde in maart is ongeveer 1,4 miljard dollar in gamebedrijven gestoken.'], ['Investeerders zijn voorzichtig geworden, omdat gamebedrijven sterk leunen op toevallige successen die ook nog eens moeilijk zijn te voorspellen. Niettemin wordt het meeste geld gestoken in mobiele games. Als gevolg van de dalende investeringen wordt steeds vaker geld via crowdfunding opgehaald.']]"
"[['Het Nederlandse Fuuzle is een portal voor RSS nieuws gestart, als concurrent van Feedly. Fuuzle is in tegenstelling tot Feedly geheel gratis. Het Enschedese bedrijf verdient zijn geld met advertenties.'], ['Fuuzle is sinds vandaag live en voorlopig geschikt voor desktop, laptop en tablet. Een aparte app is nog in ontwikkeling. De database van Fuuzle groeit met 1,2 miljoen nieuwe berichten per dag.'], ['Er kan worden gezocht naar nieuws, maar gebruikers kunnen ook een OPML bestand met RSS feeds importeren.'], ['Het door Fuuzle gebruikte algoritme beoordeelt iedere feed individueel en vergelijkt deze met ingevoerde zoekcriteria. De site biedt gebruikers ook de mogelijkheid om een bericht volledig te lezen op de site waar een feed van afkomstig is. Daarnaast is er een alert service.'], ['Fuuzle lanceerde vorig jaar zomer al een eerste versie van de nieuwsportaal, maar die werd weer offline gehaald na problemen met de software. Nu heeft men eigen technologie ingezet.']]"
"[['Het Nederlandse filiaal van exploitant Triad Retail Media krijgt in de persoon van Maurice Coulier een nieuwe directeur Verkoop.\n\nCoulier ging onlangs aan de slag voor het bedrijf dat webwinkels helpt om ruimte op hun sites met reclame van derden te exploiteren. Hij heeft ruim elf jaar ervaring in digital media en werkte tot voor kort bij Sanoma waar hij verantwoordelijk was voor displaysales van Kieskeurig.nl. '], ['Bas Oudejans, General Manager van Triad in Nederland, zegt: “Zijn kennis van de online retailwereld van groot belang om onze doelstellingen op het gebied van business development richting nieuwe retailers te verwezenlijken.”'], ['Triad Retail Media boort voor webwinkels een inkomstenbron aan die tot op heden vrijwel niet werd aangeboord. Shops realiseren hun omzet primair met het verkopen van producten en diensten, maar inhoudelijk relevante reclame wordt gezien als een nieuwe geldstroom. Het bedrijf werkt in Duitsland onder meer voor Saturn, MediaMarkt en Otto. Naar verwachting zullen zij ook in Nederland met Triad gaan werken.'], ['Foto: (cc)']]"
"[['De merken Arke en Holland International verdwijnen van de markt en gaan op in TUI, het merk waaronder het moederbedrijf internationaal opereert.\n\nKomend najaar verdwijnt Arke en een jaar later Holland International. Klanten van de labels zullen vanaf dan worden bediend vanaf TUI.nl. Die site gaat naar informatie van Twinkle in oktober met een nieuw jasje live.'], ['TUI voert internationaal een rebranding door. Daarbij wordt een aantal sublabels opgeheven. Dat is bevorderlijk voor de herkenbaarheid aan de ene kant en het vereenvoudigt de online marketingpraktijken en -uitgaven aan de andere kant. '], ['De ingreep raakt enkel de merken die al het logo van het rode ‘TUI-lachje’ dragen. Merken als Kras en Lastminute.nl worden niet geraakt. '], ['Uit de kwartaalcijfers van het TUI-concern bleek onlangs (PDF) dat ruwweg veertig procent van alle boekingen via internet gebeurt.'], ['Foto: Andy Mitchell (cc)']]"
"[['Spotify ontkent verhalen dat het onder druk van platenmaatschappijen zijn door reclame gefinancierde gratis dienst zou moeten staken. ‘Er klopt niets van, ons model werkt.’'], ['Al enige tijd biedt Spotify een onbeperkte gratis muziekdienst, die door reclame wordt gefinancierd. Nog niet zo lang geleden was het aantal luisteruren echter beperkt. Wie meer mogelijkheden wilde, zoals een betere geluidskwaliteit, moest een premiumabonnement afsluiten.'], ['De site Digital Music News beweerde een dezer dagen dat Spotify zijn model weer zou aanpassen en beperken tot een proefperiode van drie maanden, waarna gebruikers een abonnement zouden moeten nemen. Naar verluidt onder druk van Universal en Sony.'], ['Spotify zou zich hebben verzet tegen het model, omdat het ondanks een gratis dienst 15 miljoen betalende gebruikers heeft. De woordvoerder ontkent dit nu in alle talen.']]"
"[['De provincies Zuid-Holland en Flevoland hebben de vergelijkingswebsite waarstaatjeprovincie.nl gelanceerd. De website geeft inzicht in de cijfers, feiten en bestedingen van de provincies.'], ['Met de site wordt het gemakkelijker om dwarsverbanden te leggen en provincies, ondanks hun demografische en ruimtelijke verschillen, onderling te vergelijken. De site maakt prestaties zichtbaar en geeft statenleden meer inzicht.'], ['De cijfers die op waarstaatjeprovincie.nl worden aangeboden zijn afkomstig van openbare externe bronnen zoals CBS, BZK en IBIS en aangevuld met openbaar cijfermateriaal van de provincies zelf. De kracht van waarstaatjeprovincie.nl zit met name in het samenbrengen en vergelijkbaar maken, vinden de initiatiefnemers.'], ['Op basis van de provinciale kerntaken (Economie, Landschap, Verkeer en Vervoer, Ruimtelijke Ordening, Water en Middelen) zijn indicatoren geselecteerd. Hoeveel kilometer fietspad heeft Zuid-Holland eigenlijk? En hoeveel Utrecht en Limburg? En hoeveel investeren de provincies in fietspaden? Hoeveel hectares natuurgebied hebben de provincies?']]"
"[['Uber-rivaal Lyft heeft 150 miljoen dollar opgehaald, waarvan 100 miljoen afkomstig is van de bekende investeerder Carl C. Icahn. Dat geld komt bovenop de financiering van 530 miljoen die Lyft in maart kreeg. '], ['Op papier is het Amerikaanse bedrijf zo’n 2,5 miljard dollar waard, nog redelijk bescheiden vergeleken met de 50 miljard van Uber.'], ['Uber zou volgens recente berichten proberen nieuw geld op te halen tegen een waardering van 50 miljard. Hoewel nog niet bevestigd, zou het\xa0daarmee de meest gewaardeerde startup uit de geschiedenis worden.'], ['Lyft heeft minder hoge ambities dan Uber, dat sterk internationaal georienteerd is. En\xa0richt zich vooral op de Amerikaanse markt.']]"
"[['Apple heeft zijn nieuwe analyticsprogramma opengesteld voor alle geregistreerde iOS-ontwikkelaars. App Analytics biedt ontwikkelaars inzicht in het gebruik van apps, de installatie ervan en aankopen binnen de app.'], ['De dienst, die is voortgekomen uit de overname van het bedrijf TestFlight, werd vorig jaar al aangekondigd op de ontwikkelaarsconferentie van Apple.'], ['Ontwikkelaars hoeven voor de dienst niet extra te betalen. Het is onderdeel van het standaardabonnement van 99 dollar per jaar.']]"
"[['Retailer Walmart gaat de concurrentie aan met Amazon. Het lanceert een dienst vergelijkbaar met Amazon Prime, waarbij klanten de bezorgkosten voor een jaar kunnen afkopen. Alleen doet Walmart het voor de helft van de prijs.'], ['Online verkoopt Walmart meer dan 7 miljoen producten, maar voorlopig zal slechts een deel daarvan in aanmerking komen voor het nu nog experimentele programma. Deze artikelen worden dan ook als zodanig aangegeven.'], ['Walmart heeft de afgelopen jaren al vaker geëxperimenteerd met bezorgdiensten, waarvan er enkele nooit van de grond zijn gekomen.'], ['Amazon biedt met zijn Prime-programma wel meer dan alleen bezorgen. Klanten krijgen ook toegang tot video- en muziekdiensten en krijgen onbeperkte opslag voor foto’s.'], ['Amazon zelf is inmiddels bezig om zijn Prime-programma uit te breiden met bestellingen voor derden. Volgens The Wall Street Journal zou Amazon verschillende partijen hebben benaderd. Op dit moment zijn 20 miljoen artikelen verkrijgbaar.']]"
"[['‘Ja, ik geef toestemming’ voor het plaatsen van cookies. De titels van de Persgroep kennen niet veel meer smaakjes dan een ‘ja’ voor het plaatsen van cookies. De uitgever wilde zijn publiek eerst niet lastig vallen met een cookie-venster maar moet dat van toezichthouder ACM.\n\nSinds vanochtend is de cookiemuur weer terug op sites van de Persgroep. Of voor zover ze dat nog niet zijn, is hun terugkeer aanstaande. Dat meldt Tweakers uit eerste hand.'], ['Bezoekers van sites als AD.nl, Autotrack, Q-Music, Trouw en de Volkskrant gaan weer eenmalig een opspringend scherm zien dat hen vraagt of ze cookies van die sites willen accepteren. Dat is geen Ja/Nee-vraag, want de enige keuze die bezoekers hebben is Ja te klikken.'], ['Foto: Aaron Kim (cc)']]"
"[['Gokbedrijf 888 wil concurrent Bwin overnemen om zijn activiteiten op het gebied van gokken op sportwedstrijden uit te breiden.'], ['De Engelse onderneming maakte vrijdag bekend dat een kleine zestig procent van de aandeelhouders achter het bod staat. Zojuist kreeg 888 formeel bevestiging van Bwin dat het bod serieus in overweging wordt genomen.'], ['888 exploiteert online verscheidene gokspellen zoals bingo, roulette, poker en casual games. Bezoekers van de site, veelal Europeanen, kunnen er ook gokken op sportwedstrijden. Branchegenoot Bwin heeft op dit punt echter een sterkere positie in de markt. Het is ook shirtsponsor van een aantal grote Europese voetbalclubs.'], ['In 2014 realiseerde 888 een omzet van 455 miljoen dollar (PDF), een toename van veertien procent ten opzichte van het jaar ervoor. Bwin boekte over dezelfde periode een omzet van 612 miljoen euro en 101 miljoen euro ebitda-winst (PDF).'], ['Foto: Cameron Russell (cc)']]"
"[['Harmen Visscher verlaat Traffic4u en treedt in dienst als Manager Online Marketing bij Catawiki, een zowel in Nederland als in het buitenland zeer populaire online veilingsite voor unieke objecten, dat de laatste maanden een enorme groei doormaakt. '], ['Onlangs vierde Visscher zijn tienjarig dienstverband bij Traffic4u in Groningen en zou er naar eigen zeggen minstens zo lang nog kunnen doorgaan. Niettemin had de ‘klantkant’, ook zijn interesse gekregen en ziet hij de stap naar Catawiki als een unieke kans.'], ['“Ik zal als manager van het online marketingteam en als lid van het managementteam Catawiki gaan helpen de internationale groeiambities waar te maken. Catawiki is een van de mooiste parels onder de startups die Nederland rijk is en heeft nog zeer veel potentie”, laat hij in een bericht aan Emerce weten.'], ['Catawiki (archief) is in 2008 opgericht door René Schoenmakers en compagnon Marco Jansen. In eerste instantie was de site vooral een wiki-achtige omgeving waar verzamelaars objecten konden (helpen) omschrijven en desgewenst te koop aanbieden. In de loop van 2011 kwam daar een veilingcomponent bij waar professionele veilingmeesters bij werden betrokken voor de waarderingen van de aangeboden objecten.'], ['Het bedrijf uit Assen ontwikkelde zich dermate vooruitstrevend dat Accel Partners in september vorig meedeed in een financieringsronde van tien miljoen euro. De internationale venture capitalist deed tot dat moment geen deals in Nederland.'], ['Visscher is bezig zijn werk als Performance Marketing Director over te dragen aan Sander Koning. Hij verlaat het Groningse marketingbureau in mei.'], ['Foto: linspiration01 (cc)']]"
"[['Het bedrijf achter adblocker AdBlock Plus zou komende woensdag een eerste eigen Androidbrowser willen lanceren die advertenties tegenhoudt.'], ['Tot nu toe is AdBlock Plus hoofdzakelijk een browserextentie voor Firefox, Internet Explorer en Chrome. Er waren eerder plannen voor een eigen iOS-browser, maar die is nooit verschenen.'], ['Naar verluidt is de Androidbrowser gebaseerd op Chromium, dat ook de basis vormt voor Googles Chrome.'], ['Het Duitse bedrijf Eyeo was de laatste tijd nogal eens in het nieuws omdat Duitse uitgevers de onderneming (vergeefs) voor de rechter hadden gedaagd. Zeit Online en Handelsblatt vinden dat zij inkomsten mislopen door dit soort programma’s. Een doorn in het oog van de uitgeverijen was ook nog dat AdBlock bepaalde advertenties wel doorlaat, zolang adverteerders maar betalen.']]"
"[['Google Chrome laat geen extensies meer toe als die niet in de Chrome Web Store staan. De maatregel geldt onmiddellijk voor Windows, en vanaf juli ook voor Mac OS.'], ['Google hoopt op deze manier gebruikers beter te beschermen, vooral tegen malware. De maatregelen werden november 2013 al aangekondigd en zouden aanvankelijk januari 2014 al ingaan. Ontwikkelaars wilden echter meer tijd, maar vanaf mei 2014 werden (sommige) extensies al geblokkeerd. Dat leidde al tot minder klantvragen, maar de overlast is niet geheel verdwenen.'], ['Er is ook kritiek op de aanpak van Google, omdat Chrome op deze manier een wel erg gecontroleerd geheel wordt. Maar het internetbedrijf wil gebruikers voor alles een veilige omgeving bieden.']]"
"[['Elektrische motorisering verovert niet alleen de auto-industrie, maar mondjesmaat ook de pleziervaart. En dat biedt interessante mogelijkheden, zoals een app die je alles vertelt over de motor.'], ['Tot voor kort waren er voornamelijk een of twee PK fluistermotortjes: handig voor zeilers om de haven in of uit te varen, voor lichte plezierbootjes of als bij-motor voor sportvissers. Nu verschijnen er steeds meer sterkere elektromotoren, zoals de 24- en 48 volts motoren van Torqeedo.'], ['Deze leveren tot bijna 10PK stuwkracht, zodat je ook met een fatsoenlijke grachtensloep zonder benzinedampen, lawaai en trillingen je na lange werkdag over je favoriete grachten kan glijden en alle beslommeringen even achter je kan laten.'], [''], ['De techniek maakt steeds meer mogelijk en betaalbaar, maar ook lokale belastingen stimuleren het elektrisch varen, ook hier zien we weer de gelijkenis met elektrisch autorijden.\xa0Een elektrische motor biedt meer (of in ieder geval accuratere) mogelijkheden tot inzichten en statistieken in ge- en verbruik van zo’n motor en dus ook de voorraad (benodigde) energie. Dat laatste bepaald de mate van range anxiety\xa0en dus het succes van elektrisch varen (ook hier weer de gelijkenis met elektrisch autorijden).'], ['Torqeedo, leverancier van elektrische buitenboordmotoren, heeft hier met een ‘app’ op ingespeeld. Deze verbindt je smartphone via Bluetooth met je motor en het Battery Management System (BMS).\xa0Hoe werkt de app, en voegt deze wat toe aan het gebruik van de motor? Er moet immers geïnvesteerd worden. Niet in een app van een paar euro, maar in een stukje hardware (interface-kabel) welke 135 euro kost.'], [''], ['Verbinding maken tussen app en Bluetooth module gaat soepel: eerst de motor aan zetten, daarna app opstarten en de verbinding wordt gemaakt, eenvoudig en foutloos.'], ['Toch zijn er in het gebruik wel een paar puntjes van kritiek: veel watersporters zijn gewend te rekenen in\xa0nautische mijlen. Toch vinden sommigen het prettiger te rekenen in kilometers. Niet alleen de huidige snelheid (immers wordt op veel grachten de maximale snelheid ook in kilometers aangegeven door de gemeente), maar ook de resterende range (wat kan je accu nog presteren?) worden daar in weergegeven. Het was te verwachten dat deze configuratie via een instellingenmenu kan worden veranderd. Daar kun je lang naar blijven zoeken, want die is er niet. Sowieso zou je verwachten dat als je motor al is ingesteld op een bepaalde eenheid, de app deze instelling overneemt.'], ['De eenheden blijken (de importeur kwam vlot met antwoorden\xa0op mijn vragen per e-mail)\xa0eenvoudig te wijzigen door op de eenheidsweergave te klikken en zo sequentieel door de drie opties te lopen (mph, knopen en km/u). Je moet het maar even weten! De cijfers die gelogd worden, zijn de gemiddelde snelheid alsmede de maximale en de afstand met- en zonder (afdrijven!) motor. En natuurlijk de verbruikte stroom.'], ['Een andere puntje van kritiek op de app is dat het de mogelijkheid heeft om de resterende bereik met je huidige accu weer te geven. En ook al toont de app een kaart met alle grachten en vaarwateren die je zou kunnen bevaren, de cirkel met resterende range is gewoon bepaald op basis van hemelsbreedte en dus rechtuit te bevaren bestemmingen. Dat is handig voor op het IJsselmeer, maar niet in de stad met stadsgrachten. Immers betreft dat geen aaneengesloten vaarwater, dus een langere omweg als vaarroute en dus een kleine cirkel van bereik.'], ['\xa0'], [''], ['Leuk is wel dat je een log van trips kan bijhouden (deze kunnen overigens nog niet geëxporteerd worden of gedeeld via social media).'], ['Net als het display van de motor zelf toont ook de app natuurlijk hoe lang je (op basis van de huidige snelheid) nog kan blijven varen totdat de accu leeg is. Hier zit overigens misschien nog wel een groot voordeel van de app ten opzichte van de data die de motor zelf toont: het display op de motor heeft geen background verlichting. De app op de smartphone wel. Dus handig voor op dagen met felle zon of een vaartrip na je werk in de avondschemering.'], ['Samengevat is de app een handige uitbreiding\xa0als display van je Torqeedo elektrische buitenboordmotor als je veel in avondschemering vaart en als je alle trips wilt loggen.\xa0De app probeert ook een schatting af te geven hoeveel CO2 uitstoot\xa0je\xa0hebt voorkomen door elektrisch te varen ten opzichte van het varen op benzine of diesel. Leuk natuurlijk, maar dat vormt\xa0geen harde businesscase voor de investering van 135 euro, tenzij je een gadgetfreak bent, of promotor van elektrisch varen. Stiekem hopen we natuurlijk dat toekomstige softwareupdates nog met interessante functionele toepassingen gaan komen.']]"
"[['Hoofdredacteur Sjuul Paradijs vertrekt onmiddellijk bij De Telegraaf. Een overgrote meerderheid van de redactie van De Telegraaf is het niet eens met de plannen van het bestuur van TMG. Dat wil titels als Vrouw, Privé en Autovisie loskoppelen van de krant. Daardoor zou Paradijs zijn zeggenschap over de katernen kwijtraken. '], ['De Telegraaf maakte het vertrek van Paradijs gisteravond laat zelf bekend, maar geeft geen verdere toelichting.'], ['Volgens TMG-topman Geert-Jan van der Snoek, die een dezer dagen met Adformatie sprak, speelt het conflict met name tussen de redactie en directeur Harry de Wit van Landelijke Media. ‘Die is nu bezig met het verwerken, bijstellen en toetsen van zijn gedachterichting bij medewerkers, ook de redactie. Dat proces is pas net begonnen. Wij wachten op de plannen van Harry. Dan kijken we of het in de begroting past. Past het niet, dan moeten we opnieuw kijken. Want ondertussen is het al mei en de getallen gaan nog steeds naar beneden. Hoe langer het duurt, hoe spannender het wordt.’'], ['Digitaal speelt geen rol bij het conflict, zoals in het verleden is gesuggereerd. ‘Technologisch moeten we enorme slagen gaan maken’, zegt Van der Snoek in hetzelfde interview. De topman spreekt van ‘ruimte bieden voor digitale groei’ en het ‘uitwerken van kansrijke nieuwe proposities’. TMG is goed in contentcreatie, zegt Van der Snoek. ‘We moeten op allerlei mogelijke manieren geld verdienen om in contentcreatie te kunnen stoppen. Verdien je te weinig geld dan moet je ook dat proces afschalen. Met de traditionele verdienmodellen ga je het niet redden. Op 500.000 Telegraaf-abonnees kun je geen digitaal model draaien. Want digitaal is niks.’'], ['De samenwerking met Dasym, het investeringsvehikel van grootaandeelhouder Frank Botman waarmee digitale concepten moeten worden ontwikkeld, wordt geen joint venture. Wel een intensieve samenwerking. ‘Onze kennis van digitaal is te marginaal, dat is welk gebleken.’'], ['Van der Snoek pareert de kritiek dat Dasym geen trackrecord als succesvol online bedrijf heeft. ‘Oneens. Endemol en Talpa zijn toch succesvolle voorbeelden. Dasym investeert wereldwijd, ze zitten overal in. Je zou dochter Emesa kunnen aanhalen als minder succesvol. Van een heleboel fondsen weten mensen niet eens dat Dasym daarachter zit.’'], ['Van der Snoek ontkent nogmaals dat delen van het bedrijf verkocht gaan worden, zoals Newsmedia (GeenStijl, Upcoming). ‘Wij hebben niet gezegd: we verkopen de rest. Het staat nergens. Ik vond het overigens wel een ludieke creatieve actie dat GeenStijl een verkoopbord in de tuin zette.’'], ['Van der Snoek spreekt woensdag op het Cross Media Congres in Amsterdam.']]"
"[['De tiende editie van de Emerce 100, een speciale jaarlijkse uitgave van Emerce, is weer verschenen. Hierin publiceren we hoe beslissers, werkzaam op het gebied van online marketing, ICT en e-business, de prestaties van leveranciers van diensten in de e-business- en marketingbranche in het afgelopen jaar hebben beoordeeld.'], ['Om een zo goed mogelijk beeld van de markt te kunnen schetsen, hebben we ook dit jaar het imago-onderzoek (uitgevoerd door onderzoeksbureau Motivaction) verrijkt met andere relevante marktdata.'], ['De Emerce 100 beperkt zich al lang niet meer tot slechts 100 bedrijven. Dit jaar staat de teller op 279. een van de oorzaken is het immer groeiend aantal specialismen en aanbieders in de e-businessmarkt, wat tevens vraagt om een meer uitgesplitste analyse. Hierdoor zijn sommige categorieën aangepast. Zo is er nu een aparte lijst voor Social & Analytics Software, Analytics Agencies, Social Agencies, DSP’s en Tradingdesks:'], ['1. E-Business diensten en software'], [''], ['Deze toplijst was vorig jaar nog onderverdeeld in IT-software en -hardware en System integrator en consultancy. Deze zijn nu samengevoegd. SURFnet en Deloitte zijn nieuwe namen in het overzicht, waarvan de eerstgenoemde direct 7 sterren in de wacht sleept. Cisco Systems, SURFnet en UNIT4 worden als betrouwbaarst aangemerkt.'], [''], ['Hier hebben maar liefst vijf bedrijven er een halve ster bij gekregen. Paul Postma Marketing Consultancy voert opnieuw de lijst aan met 7,5 sterren en is het best gewaardeerd op prijs- kwaliteitverhouding. Op betrouwbaarheid is dat McKinsey, direct gevolgd door Paul Postma.'], [''], ['Vorig jaar waren er zes spelers op het gebied van inter- netsecurity opgenomen in de lijst, dit jaar zijn dat er nog maar vier. Nieuwe topscoorder Kaspersky Lab is een hele ster gestegen, maar ook McAfee heeft er een halve ster bij gekregen. Alle vier krijgen ze met name goede cijfers voor kennis/knowhow en betrouwbaarheid.'], [''], ['In deze categorie zien we bij CMS commercial negen vermeldingen waar er vorig jaar nog zes waren. Nieuw zijn: Adobe CQ5 en Kentico Software. Alterian is terug van weggeweest. Bij de Open source-CMS’en is Magento een nieuwe vermelding.'], [''], ['Bij de E-mailmarketing dataleveranciers is er één bedrijf bijgekomen ten opzichte van de vorige editie: Experian Marketing Services. EDM Data en E2Ma Consumer Profiling vallen op vanwege hun hoge waardering op kennis/knowhow en betrouwbaarheid; EDM Data wordt bovendien als het betrouwbaarst gezien.\xa0De lijst E-mailmarketing software is verdubbeld ten opzichte van 2014. Clang komt met 7,5 boven aan de lijst binnen, ExactTarget en Emark doen dat met 6,5 sterren. Ook Teradata eCircle is nieuw in het overzicht, Emailvision is terug van weggeweest. Selligent heeft zich met een volle ster verbeterd. Webpower en ExactTarget halen de beste rapportcijfers voor kennis/ knowhow; ExactTarget scoort ook het best op betrouwbaarheid.'], [''], ['Social software is nieuw in het overzicht met drie vermeldingen van minimaal 6,5 sterren. Analytics software kent met VWO, Optimizely en IBM drie nieuwe vermeldingen die behoorlijk goed gewaardeerd worden. Google Analytics bekleedt net als vorig jaar een toppositie, gedeeld met VWO en Optimizely. Google Analytics krijgt bijzonder goede waarderingen voor kennis/knowhow en prijs-kwaliteitverhouding.'], [''], ['Vorig jaar is ISP, Hosting & (Mobiele) datainfrastruc- tuur samengevoegd tot één categorie, nu uitgesplitst in Hosting, ISP en Telecom.\nBij Hosting blijft XS4ALL aan kop, al heeft het bedrijf wel een halve ster ingeleverd. Alle andere aanbieders op Hosting behalen 6,5 sterren.\nEasynet Nederland stond twee jaar geleden ook genoteerd, LeaseWeb zien we na een jaar ook terug, de overige aanbieders zijn nieuw.\nBij de internetaanbieders zien we Ziggo iets beter presteren ten opzichte van vorig jaar, en ook UPC is na twee jaar terug in de lijst. De overige aanbieders hebben nog niet eerder in de over- zichten gestaan. RoutIT heeft 7,5 sterren vanwege goede waarderingen over de hele linie en hun kennis/knowhow in het bijzonder, Level 3 Communications doet het ook goed op kennis/knowhow en iets minder op prijs-kwaliteit. KPN is het best gewaardeerde Telecom-bedrijf met 7 sterren, de andere Telecom-aanbieders hebben allemaal 6,5 sterren. Simyo is een nieuwe naam in het lijstje, Tele2 is terug van weggeweest. KPN steeg een ster en scoort het best op betrouwbaarheid, Vodafone daalde een halve ster, maar wordt samen met KPN en T-Mobile toch genoemd in de top drie van kennis/knowhow.'], ['2. Bureaus\xa0'], [''], [''], ['In deze Emerce 100 maken we nog slechts onderscheid in grote en middelgrote fullservicebureaus. Osudio, vorig jaar bij middelgroot, staat nu bij groot. Bij de grote bureaus heeft ISM eCompany er een ster bij, en krijgt het goede beoordelingen voor kennis of knowhow en betrouwbaarheid, zaken waar Mirabeau ook beter op scoort. Tribal Internet Marketing stond een eerdere editie bij Online Campagne.'], ['Bij de middelgrote bureaus vinden we Jungle Minds op kop met 7,5 sterren. Zicht Online, vorig jaar bij ‘klein’, is nu middelgroot.'], [''], ['Energize heeft na de terugval van vorig jaar weer een inhaalslag gemaakt, en is terug als een van de lijstaanvoerders. Acht bureaus met 7 sterren, waaronder RLVNT als de nieuwe naam voor Bone en SVB Media. NR6, Pickle Factory en Woedend! zijn iets in sterren gedaald in vergelijking met vorig jaar. Bureaus uit het middensegment worden wel als het meest flexibel gezien.'], [''], ['Valsplat heeft een halve ster ingeleverd en Media- Monks kreeg er een halve bij, waardoor beide gelijk staan met 7 sterren. Clickq blinkt uit in gelijkmatigheid: hetzelfde aantal sterren als vorig jaar, én over- al dezelfde rapportcijfers voor kennis/knowhow, prijs-kwaliteit, betrouwbaarheid, en flexibiliteit.'], [''], ['ZIGT Mediabureau en Zenith Optimedia zijn de lijst- aanvoerders. Laatstgenoemde scoort vooral op betrouwbaarheid en flexibiliteit. MEC en Havas zien we ook voor het eerst in de vermeldingen. M2Media, Stroom mediacommunicatie en MediaCom staan hernieuwd in het overzicht. Universal Media heeft een ster ingeleverd.'], [''], ['Vorig jaar elf bureaus in deze toplijst, nu zijn dat er dertien. StormMC en Traffic Builders behouden hun 6,5 sterren, maar worden ingehaald door Oogst dat nu 7 sterren heeft. Nieuw in dit overzicht zijn Expand Online en Netprofiler, Netsociety is overge- nomen door iProspect, Yonego komt terug. Oogst doet het op alle terreinen goed, StormMC wordt daarna het best gewaardeerd voor betrouwbaar- heid en Traffic4u voor kennis/knowhow.'], [''], ['Een nieuwe toplijst, met allemaal hoge cijfers. Waarbij Your Social de hoogste beoordeling krijgt voor flexibiliteit, RauwCC voor kennis/knowhow en a friend of mine voor betrouwbaarheid.'], [''], ['In de vorige editie stonden er zeven e-mailmarketingagencies vermeld, nu zijn dat er elf. Admitter, Clansman en Pondres zijn nieuw in deze toplijst. Ematters staat opnieuw in de lijst. E2ma en Veritate hebben allebei een ster ingeleverd ten opzichte van vorig jaar.'], [''], ['Twee agencies voeren de lijst aan met 7,5 sterren. De naam Triple IT zagen we hier niet eerder, mobtzu heeft er een halve ster bij. The Mobile Company heeft zich ook verbeterd van 6 naar 7 sterren. MobGen – met 6,5 sterren – zagen we ook niet eerder, en Sharewire is terug met 6 sterren. Mobilion en Service2Media hebben respectievelijk een halve en een hele ster ingeleverd. IceMobile is stabiel op 6,5 sterren, vooral dankzij hun kennis/knowhow.'], [''], ['Vorige editie nog onder het kopje Webstatistics & site-optimalisatie. Opnieuw negen agencies, waarbij er drie uit het lijstje vervangen zijn door nieuwe namen. Oogst komt hier binnen met 7 sterren, Traffic Builders en iProspect doen dat met 6 sterren. Een van de stijgers van vorig jaar, Clickvalue, daalt een halve ster. Conversion Company, de andere klimmer toen, is uit de lijst verdwenen. Ook Netmarketing en Netprofiler leveren een halve ster in. We zien hier veel goede scores voor kennis/knowhow; Oogst blinkt daarnaast ook uit op betrouwbaarheid.'], ['3. OnlineAdvertising & Media'], [''], ['OMG stond vorige editie nog bij de vergelijkers,\nen heeft als affiliate network net zoveel sterren. TradeTracker heeft er een halve ster bij, dankzij goede waarderingen voor kennis/knowhow en prijs- kwaliteitverhouding.\nKijken we naar de vergelijkers, dan zien we daar Tweakers die in vorige editie niet voorkwam en nu als best gewaardeerd wordt met 7 sterren. Blue Mango Interactive is in het overzicht van de result driven advertisers een nieuwe naam, en behaalt een gemiddelde score. AdLantic gaat opnieuw aan kop, en heeft de beste waardering voor kennis/knowhow.'], [''], ['Online advertising is een nieuwe categorie, waarbij DSP’s onderscheiden worden naast tradingdesks. In het onderzoek zijn zeven DSP’s naar voren gekomen met waarderingen van 6 tot en met 7 sterren. Adform en DoubleClick oogsten waardering vanwege hun flexibiliteit; AppNexus, DoubleClick en Rocket Fuel\xa0zijn het best gewaardeerd op kennis/knowhow. Beide tradingdesks in de lijst gaan gelijk op met 6,5 sterren.'], [''], [''], ['In de vorige editie werd geen onderscheid gemaakt binnen de groep media-exploitanten. Er waren er dertien. Inmiddels zijn er 26 bedrijven die onder de media-exploitanten vallen, waarin we een onderverdeling maken naar Media, Network, Publisher en Saleshouse, met respectievelijk zeven, zes, tien en drie vermeldingen. Hier zien we enkele spelers na een of twee jaar afwezigheid weer te- rug in de lijst (Radio 538, Wegener NieuwsMedia, FD Mediagroep en Semilo).'], ['Bij Media vijf nieuwe vermeldingen, bij Networks vier, bij Publishers twee en bij Sales house is dat er één. Enkele goedscorende media-exploitanten van vorig jaar (VNU Media, Nationale Vacaturebank en Reed Business Information) zijn uit het overzicht verdwenen.'], [''], ['De sociale platformen hadden vorig jaar voor het eerst een eigen categorie. Dit jaar zien we hier dezelfde spelers terug, met nagenoeg dezelfde waarderingen. Twitter krijgt een halve ster meer, LinkerdIn een halve minder. Zonder uitzondering zijn de waarderingen voor kennis/knowhow hoog; Facebook en YouTube worden beter gewaardeerd vanwege de prijs-kwaliteitverhouding en LinkedIn vanwege de betrouwbaarheid.'], ['4. Overig'], [''], ['Opnieuw worden iDEAL en Buckaroo het best gewaardeerd. Afterpay en MultisafePay staan hernieuwd in de lijst (na een jaar afwezigheid), Paylogic is een nieuwe naam. iDEAL wordt op alle criteria goed beoordeeld, Adyen en PayPal vooral vanwege de kennis/knowhow; Buckaroo en Ogone weer op het gebied van betrouwbaarheid.'], [''], ['Bij de opleidingen en trainingen zijn er dit jaar elf aanbieders die de lijst hebben gehaald – vorig jaar waren dat er veertien – met gemiddeld betere waarderingen. Rotterdam School of Management, vorig jaar 7 sterren, komt niet in de lijst terug. Op alle fronten het best gewaardeerd zijn SRM, Boertien Vergouwen Overduin\xa0en Frankwatching met 7,5 sterren, waarbij Frankwatching nieuwkomer in de lijst is. Bij NIMA en Nyenrode worden vooral de knowhow en betrouwbaarheid gewaardeerd, bij Schouten & Nelissen is dat betrouwbaarheid en flexibiliteit.'], [''], ['Bij de opleidingen en trainingen zijn er dit jaar elf aanbieders die de lijst hebben gehaald – vorig jaar waren dat er veertien – met gemiddeld betere waarderingen. Rotterdam School of Management, vorig jaar 7 sterren, komt niet in de lijst terug. Op alle fronten het best gewaardeerd zijn SRM, Boertien & Partners en Frankwatching met 7,5 sterren, waarbij Frankwatching nieuwkomer in de lijst is. Bij NIMA en Nyenrode worden vooral de knowhow en betrouwbaarheid gewaardeerd, bij Schouten & Nelissen is dat betrouwbaarheid en flexibiliteit.'], ['Deze toplijst is dit jaar uitgesplitst naar distributie en warehousing. De distributeurs scoren zonder uitzondering gelijk aan of beter dan vorig jaar. Nieuw in het overzicht zijn GLS en DPD.\xa0Ook bij de warehousers betere rapportcijfers dan de vorige editie, met als nieuwe naam in de lijst S&H Productfulfilment dat direct 8 sterren krijgt.'], ['Je kunt Emerce 100 niet los in print bestellen. Wel is Emerce 100 de speciale uitgave bij Emerce 140, die nog te verkrijgen is bij een abonnement\xa0op het magazine of via Emerce Store\xa0kan de digitale versie gekocht worden. Meer informatie over Emerce 100.']]"
"[['Startup Iceleads stelt met Tony Hewett een zwaargewicht aan als CCO. Het net nieuw gefinancierde bedrijf haalde ook een operationeel en technisch directeur binnen en maakt daarmee de leiding compleet.\n\nDat liet het Amsterdamse bedrijf, dat binnenkort verhuist naar de Zuidas, net voor het weekend weten aan Emerce.'], ['Hewitt brengt zeventien jaar ervaring mee van onder meer MRM//McCann in London (Business Director), Intel (global commercepaltform), Coca-Cola (technische integraties), HSBC en WPP. Dat wijst erop dat Iceleads nauwere banden wil leggen met fabrikanten en hun e-commerceactiviteiten fors wil helpen doen groeien.'], ['Iceleads indexeert de productvoorraden van 28.000 retailers in tachtig landen. Met die informatie gaat het naar fabrikanten toe. Zij zien steeds vaker consumenten op hun sites voorbijkomen, maar zijn niet goed uitgerust om vanuit hun eigen website direct verkopen te realiseren. Iceleads zorgt ervoor dat consumenten op fabrikantensites direct een aankoop kunnen doen bij een voor hen bekende webwinkel.'], ['De klant verlaat als het ware het magazijn van de fabriek met het product in zijn hand en komt direct bij de kassa van een winkel om te betalen. Geen tussenstappen.'], ['Tot de gebruikers van de diensten van Iceleads behoren onder meer Coolblue, Alternate, Redcoon, JBL en OTTO. Betalende klanten zijn de fabrikanten die via deze retailers een direct link met de consument krijgen. Onder hen: Asus, Intel, Lenovo, Microsoft, HP, Bose en Bébé Confort.'], ['“Met de aanstelling van Tony Hewett als Commercial Director is onze nieuwe Board of directors compleet”, zegt Robert van Rooijen tegen deze uitgave.'], ['Recent stelde Iceleads nog een COO aan in de persoon van Sebastien Aubert (Digitas Lbi, MRM, Lectra) en een CTO in de persoon van Dimitra Retsina (SyndicatePlus, Science Rockstars, Backbase). Het bedrijf haalde eerder dit jaar drie miljoen euro venture capital op.'], ['Foto: Logan Ingalls (cc)']]"
"[['Google gaat een nieuwe koop nu-knop lanceren bij zijn zoekresultaten. Daarmee wil het bedrijf de concurrentie aan met Amazon en eBay.'], ['Boven de zoekresultaten komt voortaan een kop genaamd Shop on Google te staan, voor zover het een gesponsorde advertentie betreft. Google laat normale zoekresultaten dus ongemoeid.'], ['Wanneer consumenten op de knop drukken, worden ze naar een andere Google-pagina geleid waar ze het desbetreffende artikel kunnen kopen. Met aanpassing van bijvoorbeeld kleur of maten.'], ['Google zelf verkoopt overigens niets, maar faciliteert het verkoopproces voor derden.'], ['De optie wordt\xa0mondjesmaat uitgerold. Naar verluidt is\xa0warenhuis Macy’s de eerste grote klant van de Koop Nu-knop.']]"
"[['GoPro HERO camera’s zijn een must voor sportievelingen. Zij kunnen hun activiteiten op welk gebied dan ook vastleggen en via YouTube aan de wereld tonen. Maar de GoPro HERO camera’s bieden ook mogelijkheden voor professionele filmmakers. Van schitterende time-lapse-sterrenhemels tot \xa0luchtbeelden gefilmd met drones. Maar wie uit de losse hand filmt, heeft altijd te maken met een trillerig\xa0beeld.\xa0De Feiyu G4 Handheld GoPro gimbal biedt daar een uitstekende oplossing voor.'], ['Op het eerste gezicht lijkt dit apparaat op een eenvoudige selfie-stick, waarop de GoPro HERO bevestigd kan worden. Het grote verschil is dat de GoPro HERO nu beelden kan maken die 100 procent stabiel zijn. Hoe je de stick ook beweegt, de camera blijft dankzij 3 assen ten alle tijden in balans.'], ['Het maakt niet uit of je loopt, fietst of vanuit een rijdende auto filmt. Het lijkt alsof de beelden geschoten zijn vanaf een Hollywood-rails waar de camera overheen glijdt. Naast de mooie beelden die dit oplevert is het ook erg leuk om te filmen met deze gimbal. Het lijkt bijna onwerkelijk hoe de camera in evenwicht blijft terwijl je hand\xa0eromheen draait.'], ['De stick biedt verschillende standen waar menig cameraman of vrouw bijzonder gelukkig van zal worden.'], ['Vastestand\nDe camera blijft loodrecht hangen en recht naar voren filmen. Hoe er ook bewogen wordt de camera zal altijd in een hoek van 90 graden blijven staan.'], ['Volgstand\nDe camera zal de handbeweging langzaam en stabiel volgen. Als de stick naar boven wordt gericht, zal de camera ook langzaam en geleidelijk naar boven bewegen. Dit werkt alle kanten op. Met een klik op de knop blijft de camera in die positie staan en kan er weer met een vaste hoek worden gefilmd.'], ['Lockstand\nRicht de camera op een object en houd het knopje iets langer ingedrukt. De lockstand wordt geactiveerd. Het is nu mogelijk om langs het gelockte object heen te bewegen terwijl de camera ten alle tijden op het object gericht blijft. Door om een object heen te draaien kan dit bijzonder fraaie beelden opleveren.'], ['Selfiestand\nDe camera komt draait zich 180 graden en filmt de persoon die de stick in zijn handen heeft.'], ['Extensies\nDe Feiyu G4 wordt standaard geleverd met vier oplaadbare batterijen en bijhorende lader. Er gaan twee batterijen in waar met gemak een paar dagen gebruik gemaakt van kan worden. Maar wie geen risico wil nemen kan kiezen voor batterij-extensie. \xa0Hierdoor wordt het handvat een paar centimeter langer en kunnen er zwaardere batterijen in.'], ['Ook zijn er extensies waarmee de stick verlengd kan worden zodat het mogelijk is om shots van bovenaf te maken. Dit werkt prima hoewel de verlenging er eerst weer afgeschroefd dient te worden om het apparaat uit te schakelen.'], ['We hebben de gimbal inmiddels goed uit kunnen testen en de resultaten liegen er niet om. We hebben mooie testopname kunnen maken vanuit een rijdende bus in Malaga (Spanje) waarbij duidelijk te zien is hoe de bus beweegt, maar het uitzicht stabiel blijft.'], ['Voordelen\nLaten we duidelijk zijn, dit is gewoonweg een schitterend apparaat. \xa0De motoren die voor de juiste balans zorgen zijn vrijwel geluidloos waardoor de camera omgevingsgeluid kan opnemen zonder het geluid van de motoren op te nemen. De nauwkeurigheid is verbazingwekkend goed. De stick weegt slechts 265 gram, waardoor je hem met gemak de hele dag kunt meedragen.'], ['Nadelen\nHet is een vrij onhandig apparaat om even in een tas te stoppen zonder bang te zijn dat er iets beschadigd. Een\xa0speciale opberghoes is zeer gewenst.'], ['Indien het apparaat opnieuw gekalibreerd moet worden, is dat vrij lastig. Met een speciale meegeleverde USB-extensie kan het apparaat op een computer worden aangesloten. Vervolgens moeten er RAR-bestanden worden gedownload en geïnstalleerd op de computer om de stick te kunnen aansturen. Het is ons tot nu toe niet gelukt dit goed te doen. Dit geldt ook voor het installeren van de laatste firmware.'], ['Tot slot is het jammer dat de GoPro HERO alleen kan worden bevestigd zonder protectie case. De stick is zelf ook niet bestand tegen water, dus onder slechte weersomstandigheden of wateractiviteiten is het niet aan te raden om hem te gebruiken.'], ['Tot slot de prijs. Die is met 390 euro\xa0vrij fors maar in onze ogen wel waar voor z’n geld.']]"
"[['Voor kinderen is het een leuk spelletje, voor volwassen techneuten een omgeving om megalomane constructies te bouwen. Minecraft is een wereldwijd succesnummer. Wat zijn de succesfactoren? En wat kunnen andere bedrijven ervan leren?'], ['Huiselijke ruzies, tot tranen aan toe, zijn aan de orde van de dag als kinderen Minecraft spelen. Het huis is te klein als de een bijna klaar is met het bouwen van haar eigen prachtige wereld en de ander – uit ongein – hetzelfde huis in de fik zet als nummer een even naar de wc is. Of een boobytrap zet met een zogeheten spider jockey. Die kill je het best met een diamanten boog. Zwaard kan ook. Dat is dagelijkse praktijk in de virtuele wereld van Minecraft.'], ['Minecraft, een spel van het Zweedse Mojang, is vijf jaar oud en werd in vrij korte tijd een begrip onder kinderen en volwassenen die graag rustig, creatief gamen. En alles en iedereen daartussen. Het spel laat zich het best vergelijken met LEGO, maar dan in de digitale wereld. Voor op de Xbox, PS4, pc, Mac, telefoon of tablet. Het werkt overal.'], ['Anders dan bij de meeste andere grote spellen is het niet het spel dat bepaalt hoe de Minecraft-wereld eruitziet en wat er gebeurt. Dat bepalen de spelers zelf. Het geeft hen instant een inherent gevoel van eigendom over hetgeen ze maken en bewonen. Wat ook verklaart waarom spelers er zo enorm veel video’s over delen op YouTube. Met allerlei tips, tricks en wat ze aan het bouwen zijn.'], ['Minecraft kent geen echte economie en dus is geld verdienen in het spel onmogelijk. De enige in-game-miljardair is Notch, de spelersnaam van Markus Persson, de bedenker van het spel die het bedrijf vorig jaar aan Microsoft verkocht voor 2,5 miljard dollar.'], ['De echte waarde van het spel gaat verder dan geld en de tijd die eraan wordt besteed. Kinderen leren er namelijk in een omgeving zonder grenzen iets te verzinnen en te bouwen; leren er plannen en samenwerken en omgaan met tegenslagen. Ze leren programmeren in een wereld die ze eerst zelf moeten bouwen. Net als met LEGO, maar dan op een schermpje.'], ['LEGO vs. Doom\nNiet de code van het spel, maar de spelers van Minecraft zijn de nullen en enen die de software meteen zo bijzonder maken. Het lijkt een pixelated onaf product zonder actie, een wereld waar varkens en zombies wonen. Toen Persson het eerste concept af had, publiceerde hij de code direct op het forum van TIGSource, een platform voor gameontwikkelaars en spelers.'], ['Een dag na publicatie regende het al direct complimentjes. En stond het andere programmeurs vrij om veranderingen of aanpassingen te programmeren die anderen dan weer in het spel konden laden (zogeheten mods en maps). Onbedoeld was er een community geboren, niet direct onder ontwikkelaars, maar onder spelers. Het digitale bouwpakket bleek vooral kinderen aan te spreken. De mods- en maps-bouwers volgden later.'], ['De timing van de eerste release was perfect. De kinderen van de generatie 2009- 2013 hebben geen Facebook-, Instagram- of Snapchat-account, wel computers, tablets, telefoons en een onstilbare honger om te bouwen. Bijna automatisch resulteerde dat in het samen spelen en bouwen, wat weer voor de nodige gespreksstof zorgt. Mojang heeft daardoor nooit een euro aan marketing uit hoeven geven.'], ['Het spel wordt in twee fasen gespeeld: Creative en vervolgens Survival. Anders gezegd: LEGO of Doom. De ene is een grenzeloze droomwereld om te bouwen en aan te sleutelen tot je een ons weegt. In de andere kost alles moeite, ook overleven. In de eerste modus worden grootse zaken gebouwd, Van de Taj Mahal tot Middle Earth. Het is ook de bedoeling dat in mei volgend jaar heel Amsterdam in Minecraft is nagebouwd.'], ['Andere enthousiastelingen stortten zich juist weer op de computerwetenschap in Minecraft. Zo bouwden zij functionerende computers, harde schijven (capaciteit: paar kilobit) en internetaansluitingen (4 bit binary) na. Een computer in een computer.'], ['Tienduizend van de grootste fans van het spel verzamelen zich op komende 4 en 5 juli in Londen. Dan vindt de vijfde Minecon plaats, een gebruikersconferentie. Ze verlaten even hun nicknames op de discussiefora en YouTube-accounts om andere spelers en de mensen van Mojang in het echt te ontmoeten. Natuurlijk krijgen de bezoekers een van die exclusieve digitale capes, die trots in het spel worden gedragen. Voor je idee: één Minecon-cape doet op eBay momenteel al 350 dollar.'], ['Leren programmeren\nIn Nederland en veel andere landen woedt al langer de discussie over de vraag of kinderen op school moeten leren programmeren. Dat leert ze allereerst omgaan met andere talen, maar ook digitaal bouwen. Waarom zouden creatieve lessen zich enkel in de fysieke wereld moeten afspelen, terwijl er in de digitale wereld zoveel te maken is? In Nederland is Neelie Kroes een vocaal voorstander van programmeerlessen op school. De Engelse BBC gaat in dat kader dit najaar eenmalig een miljoen microcomputers weggeven, de zogeheten Micro Bit; een simpele variant op de Raspberry Pi en Arduino. Met programma’s op tv, op school en andere vrijwillig ondersteunende partijen kunnen kinderen van rond de twaalf jaar leren programmeren. De BBC vindt dat de basiskennis over digitaal bouwen te mager is en wil daar een faciliterende rol in spelen. Bouwen aan en in Minecraft kan kinderen vergelijkbare vaardigheden leren.'], ['Een gymnasium in Zweden maakte Minecraft daarom ook een verplicht onderdeel van het lesprogramma. De school redeneerde dat het belangrijk is dat kinderen leren over stadsplanning en milieuzaken, maar ook basisvaardigheden als plannen en samenwerken.'], ['Programmeren en bouwen in Minecraft kan in twee vormen. De eerste is het bouwen van een eigen wereld met blokken en het combineren van ingrediënten om nieuwe grondstoffen en hulpmiddelen te ontwikkelen. Die wereld kunnen ze uploaden, zodat anderen erin kunnen spelen of deze kunnen uitbreiden. Een andere vorm is letterlijk computercode schrijven. Minecraft zelf is in Java geschreven en er zijn online veel tutorials te vinden, waaronder LearnToMod.com.'], ['Zilvervloot en Microsoft\n‘Wil iemand mijn aandeel overnemen? Kan ik doorgaan met mijn leven. Geen zin in haatberichten, terwijl ik goede dingen probeer te doen’, zo luidde de gefrustreerde tweet van Persson, die het overnameproces van zijn bedrijf in gang zette. Eigenlijk bedoeld als semigrappig bericht, maar de consequenties bleken bloedserieus. Al binnen een paar uur hing Microsoft aan de lijn. In de dagen erna meldden zich ook andere partijen, maar het softwarebedrijf was snel en deed een serieus aanbod.'], ['Perssons frustratie kwam voort uit een verandering van de algemene gebruiksvoorwaarden van Minecraft. Zo werd het gebruikers verboden om andere spelers geld te laten betalen voor spelobjecten. Dat leverde hem via Twitter zoveel negatieve reacties op dat hij het aandelenpakket van 71 procent in de etalage zette. De Zweed was namelijk al lang niet meer bij de ontwikkeling van het spel betrokken, maar werd nog steeds wel als het gezicht gezien.'], ['Bij de overname bedong de oprichter dat hij en de twee andere medeoprichters Carl Manneh en Jakob Porsér in contanten werden uitbetaald en direct het bedrijf mochten verlaten. De kersverse miljardair kocht vervolgens voor zeventig miljoen een prachtige villa in Beverly Hills en geeft en bezoekt sindsdien feesten om de verloren tijd goed te maken.'], ['Hij richtte wel een nieuw bedrijf op met compagnon Jakob Porsér onder de naam Rubberbrain, maar veel gebeurt daar niet. Het tweetal bedenkt nieuwe ideeën, bouwt werkende concepten en gooit ze net zo snel weer weg. Het doel is niet om een volgende kaskraker te bouwen, maar bezig te zijn met wat ze leuk vinden: programmeren. De zilvervloot is toch al binnen, dus lol kan voor werk gaan.'], ['Mojang, dat momenteel 47 medewerkers telt en ook andere spellen ontwikkelt, haalde in 2013 een omzet van 289 miljoen dollar en een nettowinst van 126 miljoen. Microsoft betaalt omgerekend twintig keer de winst om het Zweedse bouwpakket aan zijn portfolio toe te voegen. Hoewel 2,5 miljard dollar een groot bedrag is, levert het bedrijf direct al een bijdrage aan de winst. Hoe? Als Microsoft zegt dat de investering nog voor juni 2015 break-even draait, betekent dat dat het meer oplevert dan wanneer het geld op de bank had gestaan tegen een paar procent rente. Terugverdientijd is dus geen issue.'], ['YouTube, Twitch & Enzoknol\nMinecraft is tegenwoordig eerder een sociaal netwerk dan wel mediahype die de spelers zelf in stand houden. Bouwen is leuk, maar laten zien wat je hebt gebouwd en hoe je iets van een ander kapot maakt, is nog leuker. Het uitwisselen van tips & tricks gebeurt veelal via fora, servers en onderling, maar nog vaker via video’s op YouTube. Het verhaal doet de ronde dat er op de videosite dan ook meer Minecraft- dan poezenfilmpjes zijn. Of dat echt zo is, valt niet te achterhalen, maar een indicatie van de populariteit geeft Google Trends. En die cijfers spreken boekdelen. De drie meest gebruikte zoektermen vorig jaar op YouTube zijn: Muziek, Minecraft en Films. In die volgorde. Wereldwijd.'], ['Opvallend is dat de meest bekeken Minecraft-filmpjes parodieën zijn van bekende liedjes. Handige bouwers hebben in de virtuele spelwereld namelijk videoclips nagemaakt van echte bands, zoals Coldplay. Ook in-game-demonstraties doen het erg goed. ‘Tien manieren om je vriend om zeep te helpen’, ‘Rondleiding door immens cruiseschip’ of ‘Tien grappigste manieren om iemand te foppen’ leveren tientallen miljoenen views op.'], ['Wat ook heel goed scoort, is long form content, opgenomen spelerssessies van een kwartier tot meer dan een uur als ware het een tv-programma. Op kanalen als DagelijksHaadee, Dusdavidgames en Enzoknol ga je mee op avontuur door Minecraft om als laatste over te blijven in de Hunger Games-mod, een zombieapocalyps te spelen of – zeg – een achtbaan te bouwen.'], ['Op de digitale gamezender Twitch, vorig jaar door Amazon gekocht voor een miljard dollar, is ook altijd wel een kanaal te vinden waar live een sessie wordt uitgezonden met vaak duizenden kijkers. Het is niet vreemd om te stellen dat de mediaondernemers van de toekomst de Minecraft-spelers van nu zijn.'], ['Monolopy en Warner Bros.\nAnshe Chung was de eerste miljonair in de virtuele wereld Second Life. Ze bouwde in opdracht simpele, bijzondere en soms de meest opvallende constructies voor wie dat maar wilde. Er kon betaald worden met de munteenheid in het spel, Linden Dollars, en wie er genoeg van had, kon dit op een exchange omwisselen in echt geld. Chung was de eerste die genoeg ‘Monopoly-geld’ inruilde voor zes nullen op de bank.'], ['De wereld van Minecraft kent dit principe niet. Het zal er ook nooit bestaan. Er is geen munteenheid, er zijn geen beurzen en spelers mogen elkaar geen geld vragen voor zaken die het spelverloop kunnen beïnvloeden. Zwaardjes kopen mag niet. Huizen bouwen en verkopen ook niet. Officieus was dat al verboden, maar in het voorjaar van dit jaar werd dat officieel onderdeel van de algemene voorwaarden.'], ['Er zijn wel wat uitzonderingen op de ‘geen geld’-regel. Wie bijvoorbeeld een eigen server draait om met buitenstaanders Minecraft te spelen, mag donaties accepteren om zijn kosten te kunnen vergoeden. De onderliggende gedachte is kraakhelder: de enige die aan Minecraft verdient is Mojang, maar wie in het spel investeert om anderen het spel te laten spelen, mag kostendekkend werken.'], ['Mojang zelf verdient nog een centje bij door de verkoop van kleding. De rechten op merchandising zijn uitbesteed aan het bedrijf J!NX uit San Diego. Er zijn inmiddels ook al ruim 7,5 miljoen boeken verkocht over Minecraft, in zestig landen. En filmmaker Warner Bros. heeft de filmrechten in handen. Het is dus niet uitgesloten dat de reeks LEGO-films die nu populair is, zal worden opgevolgd door Minecraft-films. Interessant daarbij is om te zien hoe de filmmaker zijn concurrentie op YouTube en Twitch gaat overtroeven.'], ['Powerhouse\nDe overname van Mojang verraste destijds velen en roept een jaar na dato nog geregeld de vraag op naar het waarom erachter. Het antwoord ligt in de strategie die Microsofts nieuwe CEO Satya Nadella voert. Hij werd een jaar geleden aangesteld en onder zijn bewind vaart Microsoft een opvallend verfrissende koers, waarbij het bedrijf zich lijkt te ontwikkelen van een silodenker in een platformbouwer. Afgelopen half jaar deed hij verscheidene overnames en waren er productintroducties die dat laten zien.'], ['Zo kocht het bedrijf voor honderd miljoen dollar het bedrijf Sunrise, maker van een populaire mobiele kalender-app. De applicatie werkt op Android en iOS, niet eens op Windows. Toch is het nu een Microsoft-bedrijf.'], ['Hetzelfde geldt voor Acompli, een app voor e-mail, agenda en opslag van bestanden. Sinds kort heet dat Outlook, wat een vertrouwd Windows-merk in één klap populair maakt op Android en iOS. Daarnaast werd Office geïntroduceerd voor Android en zou zelfs de Microsoft-variant op Apple Siri, Cortana geheten, naar Android en iOS komen.'], ['Nadella werkt niet, zoals zijn voorganger, vanuit de gedachte dat Microsoft een immens powerhouse is. Integendeel. Afgelopen zomer rekende hij publiekelijk voor welk marktaandeel zijn bedrijf heeft met al zijn producten en diensten op alle computerplatformen: een nederige veertien procent.'], ['Hoe past Minecraft in dit plaatje? Nadella’s toelichting op de laatste kwartaalcijfers spreekt boekdelen: “Op het hoogste niveau is het onze strategie ervoor te zorgen dat Microsoft Services, zoals Azure, Office 365, CRM Online of Enterprise Mobility, op alle apparaten werken. Daarmee maximaliseren we onze kansen op deze abonnement- en capaciteitgebaseerde diensten. De overname van Mojang vergroot ons ecosysteem en community op meerdere platformen. Minecraft is een sterke toevoeging aan ons eigen gameportfolio, met onder meer Halo, en vergroot onze spelbeleving op pc’s en consoles en biedt nieuwe crossplatformomzet.” Tel daarbij op de komst en mogelijkheden van wearables en virtual reality-achtige brillen, waaronder Microsofts eigen HoloLens, en iedereen begrijpt dat Minecraft naadloos aansluit op de digitale wereld van morgen.'], ['* Dit artikel verscheen eerder in het aprilnummer van Emerce magazine (#139)']]"
"[['LinkedIn is je visitekaartje en daar hoort een foto bij. Maar let wel even op welke foto je gebruikt. Sales for Life waarschuwt voor acht veelgemaakte fouten: geen jeugdfoto’s, geen slecht uitgelichte zombiegezichten, niet je poes op de foto, geen selfies en niet die foto die je voor Tinder zou gebruiken.'], [''], ['\xa0'], ['\xa0'], ['\xa0']]"
"[['Bart Zoetmulder verlaat Veronica Uitgeverij en treedt in dienst bij de Persgroep, afdeling Online Services.\n\nBij de online uitgever wordt hij salesmanager en zal tevens toetreden tot het managementteam van Tweakers en Autotrack. '], ['Dat laat de sales & development manager Digital & Mobile aan zijn relaties weten. Met het afronden van de lancering van Veronica’s Superguide beëindigt hij zijn betrekking van drie jaar bij de uitgeverij. Hij wordt per 1 juni vervangen door Christiaan van Essen.'], ['Foto: ozz13x (cc)']]"
"[['In navolging van Google gaat ook de zoekmachine Bing van Microsoft meer waarde toekennen aan mobielvriendelijke sites. Daarmee komt het bedrijf naar eigen zeggen tegemoet aan wensen van gebruikers.'], ['Factoren die een site mobielvriendelijk maken,\xa0zijn bijvoorbeeld de navigatie en de lees- en schaalbaarheid van de webpagina’s. Scrollen moet zonder veel moeite kunnen en de website moet leesbaar zijn op meerdere mobiele apparaten.'], ['Overigens gelden de nieuwe criteria alleen voor mobiele gebruikers. Op de desktop blijft alles zoals het is.'], ['Sinds enkele weken beloont ook Google websites die geschikt zijn voor de mobiele telefoon met een hogere ranking in de lijst zoekresultaten.']]"
"[['Na een mislukt bod op Rocket Fuel jaagt het Amerikaanse adtech-bedrijf Gravity4 door naar een volgende overname. Nu in het vizier: Tradedoubler.\n\nHet Zweedse marketingtechnologiebedrijf bevestigt met een kort bericht aan de markt dat Gravity4 interesse heeft om een belang te verweven in Tradedoubler. Of dat om een participatie gaat of een overname is niet bekend. “We hebben een brief ontvangen waarin ze hun interesse tonen. Er is geen formeel overnamebod gedaan.”'], ['Gurbaksh Chahal, eigenaar van Gravity4, zeilt scherp aan de wind. Althans, dat is wat in mediaberichten wordt gesuggereerd. De ondernemer zou het bedrijf lager waarderen dan waar het nu voor op de beurs staat.'], ['Chahal richtte in 2009 technologiebedrijf RadiumOne op en hij verkocht twee jaar daarvoor zijn BlueLithium aan Yahoo voor driehonderd miljoen dollar. Bij RadiumOne vertrok hij eind vorig jaar omdat hij een vrouw had geslagen. '], ['Gravity4 profileert zich als ‘High-Frequency Marketing OS’. Daarvoor deed het in de afgelopen kwartalen zeker negen overnames van bedrijven met verschillende specialismen. Die moeten snel worden samengesmolten om als geheel een selfservicesysteem te bieden voor merken, bureaus en uitgevers. '], ['Foto: Brad Hammonds (cc)']]"
"[['De Belgische privacycommissie stapt naar de rechtbank als Facebook de aanbevelingen die de privacycommissie heeft geformuleerd blijft negeren. Net als het Nederlandse College Bescherming Persoonsgegevens hebben de Belgen grote problemen met de privacyvoorwaarden van het sociale netwerk.'], ['De privacycommissie maakte haar aanbevelingen aan Facebook vrijdag bekend. Facebook verwerkt volgens de commissie ‘heimelijk de persoonsgegevens van elke internetgebruiker die in contact komt met zijn producten of diensten. Er wordt géén toestemming gevraagd voor die ‘tracking and tracing’ en het gebruik van cookies, en er worden géén gerichte inlichtingen gegeven. De beschikbare informatie is vaag en laat eigenlijk ongeveer alles toe.’'], ['Volgens de toezichthouder heeft Facebook ‘vier keer meer tijd gekregen om al dan niet in te stemmen met de nieuwe gebruiksvoorwaarden’, en dat nu binnen ‘weken’ maatregelen volgen. De Belgische privacycommissie hekelt in het bijzonder dat Facebook geen afdoende antwoorden geeft op haar vragen. ‘Alleen dit is reeds een inbreuk.’'], ['Het College bescherming persoonsgegevens (CBP) maakte vorige week bekend dat het Facebook een last onder dwangsom heeft opgelegd wegens het niet verstrekken van een deel van de informatie die het CBP in het kader van zijn onderzoek had gevraagd. Ook dat onderzoek richt zich op de privacyvoorwaarden van het bedrijf. Nu Facebook toch informatie heeft toegezegd, wordt de dwangsom opgeschort. Een rechtszaak die 20 mei zou dienen gaat niet door.'], ['Facebook vindt dat het zich niets hoeft aan te trekken van landelijke privacywetgeving, omdat zij formeel in Ierland is gevestigd.']]"
"[['Online schoenwinkel Mirapodo breidt zijn werkterrein aanmerkelijk uit en gaat leveren in alle EU-lidstaten.\n\nHet van oorsprong Duitse bedrijf zet daarmee de eerste grote stap op de internationale markt. Die buitenlandse expansie verloopt verder wel behoedzaam, aldus berichtgeving van Textilwirtschaft.'], ['De vergroting van het leveringsgebied staat niet gelijk aan een agressief expansiebeleid. Er zullen namelijk vooralsnog geen lokale vertalingen voor de winkels worden gemaakt. De hoofdtaal blijft Duits. En qua levervoorwaarden is Mirapodo ook niet bijster concurrerend. Het zal tussen de zes en vijftien euro kosten om een pakketje thuisbezorgd te krijgen.'], ['Het domein Mirapodo.nl is wel geclaimd, maar bezoekers worden direct doorgesluisd naar het .de-domein.'], ['Foto: Lori Joan (cc)']]"
"[['Nederlandse gebruikers van het evenementen- c.q. ticketbedrijf Eventbrite kunnen sinds kort ook betalen via het vertrouwde automatische incasso.\n\nDeze betaaloptie is afgelopen week ook ingevoerd in Duitsland. Het bedrijf speelt daarmee in op lokaal wisselende voorkeuren van de consument voor specifieke betaalmogelijkheden. In Nederland is dat dus ook de incasso. '], ['Technisch gezien gaat het hier om een implementatie van SEPA Direct Debet. '], ['Wie een betaald event aanmaakt op Eventbrite.nl of -.de kan klanten ook laten betalen met kredietkaarten en lokale systemen als iDEAL en Sofort.'], ['Foto: van mede-oprichter Julia Hartz, door Techcrunch (cc)']]"
"[['Er komt een nieuwe incubator voor Belgische startups in New York. De Limburgse Reconversiemaatschappij heeft zich gevoegd bij het bestaande initiatief van KBC, Capco, Telenet, iMinds, KU Leuven, Fortino en Verlinvest.'], ['Limburgse starters die onderdak krijgen bij LRM, kunnen voortaan in New York een werkplek krijgen. De incubator wordt opgezet door BelCham en de Belgian-American Chamber of Commerce.'], ['Ook student-ondernemers die via StudentStartUP deelnemen aan de Hasseltse Corda INCubator, kunnen stage lopen in New York, zegt Ben Lambrechts, algemeen directeur van Hogeschool PXL, tegen Datanews.']]"
"[['Advertentiebedrijf Rocket Fuel gaat niet in op het overnamebod van branchegenoot Gravity4 van 350 miljoen dollar. CEO Gurbaksh Chahal van Gravity4 had het bestuur schriftelijk een voorstel gedaan, maar er is geen interesse.'], ['Gravity4 en Rocket Fuel hadden samen een van de grootste spelers op het gebied van geprogrammeerde in- en verkoop van advertenties kunnen worden, maar de directie van Rocket Fuel ziet er geen brood in.'], ['Rocket Fuel, met twintig kantoren wereldwijd en een beursnotering aan Nasdaq, verkeert in moeilijkheden. Eerder deze week werd bekend dat het Nederlandse kantoor gaat sluiten en de operatie naar Duitsland wordt overgeheveld.']]"
"[['Retailmerk Foot Locker heeft zijn Europese socialactiviteiten ondergebracht bij creatief digitaal bureau Isobar Nederland.\n\nHet Amsterdamse bureau wordt verantwoordelijk voor de contentcreatie op alle social accounts van het Amerikaanse bedrijf. Dat zijn onder meer Instagram, Facebook en Twitter.'], ['Foot Locker is al een bekende klant binnen Dentsu Aegis Network Nederland. Het digitale bureau iProspect verzorgt PPC, SEO, conversieoptimalisatie en insights voor Foot Locker Europe.'], ['De leiding van de retailketen sprak (PDF) in maart nog uit dat het strategisch zwaarder de nadruk wil leggen op groei op de Europese markt en het digitale domein. Dat maakt deel uit van een vijfjarenplan.'], ['Foto: Crystal Stephanie (cc)']]"
"[['Het Amerikaanse FeeedomPop, dat ‘gratis’ telecomdiensten aanbiedt, is neergestreken in Engeland. Vooralsnog verkoopt het bedrijf alleen maar simkaarten, zonder toestellen.'], ['Gebruikers krijgen gratis 200 MB data per maand, 200 belminuten en 200 tekstberichten. Daarnaast kan in zestig landen worden gebeld.'], ['FreedomPop wil later dit jaar Jetsetter gaan lanceren, een roaming datadienst. Gebruikers krijgen in dat geval 100 MB aan data gratis. Ook die dienst wordt eerst in Engeland gelanceerd, naast Spanje en Frankrijk. In de VS telt het bedrijf nu 1 miljoen gebruikers.'], ['FreedomPop kondigde vorig jaar aan dat men ook in België en Nederland zou gaan beginnen. Maar ondanks een overeenkomst met KPN is daarna niets meer vernomen.']]"
"[['Een aantal Europa telecomaanbieders zou in de loop van 2015 technologie inzetten om reclame te verwijderen van mobiele websites die hun klanten gebruiken.\n\nDat zeggen de Israëlische leverancier Shine, dat dit soort digitale poetsacties mogelijk maakt, en een niet bij name genoemde leidinggevende van een Europese telco tegen de Financial Times.'], ['Het systeem zou werken volgens het opt-in principe: de klant van het telecombedrijf moet een actieve handeling verrichten om de reclameblokkade op te werpen.'], ['De reclameblokkade is maar half effectief. Standaard uitingen als banners en tekstreclame bij zoekmachines verdwijnen wel, maar commercieel ingekochte berichten in de feeds van bijvoorbeeld Facebook en Twitter blijven onaangeroerd.'], ['Shine, dat onder whitelabel op de servers van telco’s wordt geïnstalleerd, is een jong bedrijf dat werkt met durfkapitaal van Horizon Ventures. Datzelfde Horizon heeft een controlerend belang in Hutchison Whampoa, wat het moederbedrijf is van mobiele aanbieders in onder meer Denemarken, Engeland, Ierland, Italië en Oostenrijk. Het ligt voor de hand om Shines eerste Europese partners op die markten te zoeken.'], ['Pogingen tot reclameblokkade aan de kant van Europese telecomaanbieders hebben in het verleden enkel op verzet gestuit. Vocale consumenten, juristen en burgerrechtenorganisaties verzetten zich tegen het feit dat een derde partij ingrijpt in de berichten die op het computer- of telefoonscherm worden getoond.'], ['Een recent onderzoek van Adobe en PageFair (Pdf) liet zien dat zeker 144 miljoen internetgebruikers een adblocker inzetten om maar geen reclames te hoeven zien. Dat aantal zou tussen 2013 en 2014 met zeventig procent zijn gegroeid.'], ['Populaire adblockers zijn onder meer Adblock, TrustGo en Ghostery. Een opvallend onderdeel van Adblocks verdienmodel is dat bedrijven kunnen betalen om ondanks een actieve blokkade toch hun uitingen te laten zien. Zo’n tien procent van de bedrijven die via Adblock zogeheten ‘acceptable reclames’ tonen, leggen daar geld voor op tafel.'], ['Een uitspraak van de Duitse rechter bevestigde eerder dit jaar dat het blokkeren van digitale reclameuitingen geen inbreuk op een wet maakt.'], ['Foto: Stuart Heath (cc)']]"
"[['Duitse vakmedia speculeren erop dat Home24 zich opmaakt voor een beursgang. De familie van bierbrouwer Heineken kan daarvan profiteren, omdat zij net als de zoon van Silvio Berlusconi, onlangs een belang nam in de meubelwinkel.'], ['Het lijkt een kleine, boekhoudkundige verandering maar bij bedrijven uit de stal van Rocket Internet zit er altijd een reden achter. Eerder deze week maakte Home24 bekend dat het zijn rechtsvorm heeft veranderd van een BV in een NV.'], ['Een duidelijke reden geeft de leiding niet voor de verandering, maar Duitse media speculeren dat dit een voorteken kan zijn voor een aankondiging van een beursgang. En dat klinkt vreemd. Ook Zalando en Rocket Internet doorgingen afgelopen nazomer vergelijkbare administratieve transities die beiden de opmaat waren voor een beursgang. '], ['Home24 is wel een first mover op de Europese markt voor online meubelhandel, maar de business is nog niet zo ver ontwikkeld als die bij Rocket Internet en Zalando waren ten tijde van de beursgang. Zij waren in de groeifase al een stap verder qua omzet en qua geografisch bereik. '], ['De meubelwinkel haalde in 2014 een omzet van 160 miljoen euro, een toename van 72,5 procent ten opzichte van het jaar ervoor. Rocket Internet heeft zijn aandelen Home24 in de boeken staan tegen een bedrijfswaardering van 819 miljoen euro. '], ['Eerder deze week werd ook bekend dat de investeringsfondsen L’Arche (voor 88% van de Heineken-familie) en Holding Italiana Quattordicesima van Luigi Berlusconi zijn ingestapt in Home24. Laatstgenoemde verwierf tevens belangen in Rocket-dochters Westwing, Wimdu en Payleven. Het gaat om belangen van minder dan een procent.'], ['Foto: [AndreasS] (cc)']]"
"[['Huawei opent vandaag samen met T-Mobile in Amsterdam de deuren van de eerste Huawei-partnerstore. De samenwerking betekent voor het Chinese bedrijf een primeur voor Europa.\n\xa0\nDe partnerstore op de Kalverstraat in hartje Amsterdam biedt Huawei de mogelijkheid om aan een breed publiek haar volledige productportfolio te laten zien. Klanten kunnen er een reeks van smartphones en de nieuwste wearables ‘ervaren’, zoals de Talkband B1 en B2 en de Watch.'], ['Ook biedt de winkel ruimte om de bredere ‘always connected’-strategie van Huawei aan het publiek te tonen, met een uitgebreid assortiment van mobiele breedbandoplossingen als WiFi hotspots en WiFi voor in de auto. Op subtiele manier wordt verder verwezen naar het sponsorship van Huawei met Ajax.'], ['KPN lanceert eind mei een nieuwe winkelformule aan de Lange Poten in Den Haag. Klanten kunnen er internetten, interactief televisie kijken en bellen. Om zogenoemde pleinen heen staan ‘smart walls’: schermen voorzien van infrarood- en Kinect-technologie die reageren op beweging van de bezoeker.']]"
"[['KPN opent over twee weken pilotwinkels waarin een aantal nieuwe technologieën wordt beproefd om de klantenservice te verbeteren. De klant wordt er stap voor stap gevolgd, doorlopend geïnformeerd en hoeft amper te wachten.\n\nZo klinkt de belofte van het nieuwe multichannelconcept dat het telecombedrijf wil uitrollen naar zijn winkels wanneer de Haagse proef succesvol blijkt.'], ['Bij binnenkomst krijgt de klant een volgnummer met een chipje erin. Zo weten medewerkers waar de klant zich bevindt zodra deze aan de beurt is. Als die bijvoorbeeld een pakketje komt afhalen, kan de KPN-medewerker dat zelfs direct al meenemen. Het digitale volgnummertje wordt ook gebruikt om voorspellingen te doen over de wachtijd.'], ['De wanden van de winkels zijn bekleed met zogeheten ‘smart walls’. Dat zijn wanden van met 2×4 beeldschermen van 55″ doorsnede. “De schermen zijn voorzien van infrarood- en Kinect-technologie die reageren op beweging van de bezoeker. Daarmee vormen de schermen levensgrote touchscreens met een diagonaal van meer dan vijfeneenhalve meter”, aldus KPN in de uitnodiging voor de Hofstedelijke opening.'], ['Diezelfde schermen laten bijvoorbeeld ook zien hoeveel wachtenden er nog voor de winkelbezoeker zijn.'], ['Het is nog niet bekend in welk tempo KPN dit winkelconcept verder wil uitrollen en hoeveel het investeert in de modernisering van zijn zaken.']]"
"[['Het clichébeeld dat jonge mensen nauwelijks nog het nieuws volgen, en dat digitale media geleidelijk de nieuwsvoorziening hebben overgenomen van traditionele media, klopt niet. Dat blijkt uit onderzoek van communicatiewetenschapper Anna van Cauwenberge. Zij neemt juist een prominente rol voor traditionele media waar, in het bijzonder televisie.'], ['Eerder onderzoek in de VS en Europa wees op enkele grote tendensen in nieuwsgebruik onder jongeren: van meer naar minder nieuws, van offline naar online en van professionele naar niet-professionele nieuwsbronnen. Gecombineerd met de bevinding dat nieuws geen vast onderdeel meer vormt van de dagelijkse routine van jonge mensen, leek dit een zorgelijke ontwikkeling gezien de cruciale functie van nieuws binnen een democratische samenleving.'], ['Uit het onderzoek van Van Cauwenberge blijkt deze daling in nieuwsconsumptie niet en traditionele media hebben bij veel jonge mensen juist een prominente rol. Van Cauwenberge onderzocht deze tendensen onder Vlaamse en Nederlandse jonge mensen tussen 15 en 34 jaar door na te gaan hoe en waarom jonge mensen aandacht geven aan nieuws. Ze onderscheidde vijf verschillende groepen nieuwsgebruikers waaronder de Dabblers – zo noemt Van Cauwenberge de groep met weinig interesse in nieuws – maar ook een groep Traditionals, met de krant als belangrijkste nieuwsbron. Opvallend was een grote dagelijkse tijdsbesteding aan het televisienieuws, over de verschillende groepen heen schommelend tussen 11 en 34 minuten per dag.'], ['Op basis van haar onderzoek geeft Van Cauwenberge concrete aanbevelingen voor nieuwsmakers. Om de aandacht van jonge mensen te trekken, moeten ze per verschillende soort nieuwsgebruiker een ander soort strategie bedenken die past bij de manier waarop jonge mensen nieuws betekenis geven en begrijpen en hoe aandacht voor nieuws ingebed is in hun dagelijkse routines.'], ['Onderdeel van zo’n strategie zou een crossmediale, doelgroepgerichte benadering kunnen zijn waarin tekst, beeld en verschillende soorten platforms (zoals krant, televisie en smartphone) elkaar aanvullen en versterken.'], ['Daarnaast zijn innovatieve vormen van nieuwsstorytelling die nieuwsgebeurtenissen in context plaatsen veelbelovend. Van Cauwenberge testte in samenwerking met de krant De Standaard en AxzMedia een nieuwe manier om het nieuws aan te bieden door middel van een zogenaamde developing news story op de tablet. Dat is een nieuwsstructuur die nieuwsartikelen presenteert als een chronologisch verhaal, zeg maar zoals een soap die je op de voet volgt.']]"
"[['Een nieuw beveiligingslek vergelijkbaar met Heartbleed bedreigt een groot aantal clouddiensten, maar de meeste datacenters lijken het gevaar al onder controle te hebben.'], ['Het lek heeft betrekking op virtuele machines, die ervoor zorgen dat meerdere systemen op een enkele server kunnen draaien. Daarvoor zijn verschillende virtualisatievarianten beschikbaar onder namen als Xen, KVM, QEMU, VMWare, Microsoft Hyper-V en Bochs.'], ['Het beveiligingslek ronder de naam Venom kan via een virtuele floppy disc controller het hele onderliggende systeem ontwrichten. Dat lek blijkt al 11 jaar oud, maar is volgens onderzoekers van CrowdStrike tot nu toe nog niet geëxploiteerd.'], ['Op de systemen van VMWare, Microsoft en Bochs heeft Venom geen invloed. Maar veel cloudaanbieders, zoals Amazons AWS, Rackspace, Linode en Digital Ocean, gebruiken Xen of KVM.'], ['Verschillende aanbieders laten weten dat het lek reeds is gedicht, waaronder Amazon. Ook Rackspace heeft maatregelen genomen. Sommige datacenters zullen hun hostsystemen moeten herstarten, wat een korte onderbreking tot gevolg kan hebben.']]"
"[['Het Nederlandse Askyourbutler.com lanceert een virtuele persoonlijke assistent die alles voor de gebruiker regelt. Tegen betaling. De dienst is vergelijkbaar met het Duitse Gobutler en werkt volledig via sms.'], ['Een taxi of een pizza bestellen en geen zin om eindeloos te googelen? Sms dan naar Askyourbutler, ‘die werkelijk alles wat je maar wenst snel en vakkundig voor je kan regelen.’'], ['Het nieuwe bedrijf is van Coen de Vries (26), partner van ADchieve (een tool voor AdWords), die in het verleden werkte voor TradeTracker. Hij maakt er geen geheim van geïnspireerd te zijn door met name het Amerikaanse Magic.'], ['Het is tamelijk low tech. De butler is geen slim computerprogramma zoals Siri. Callcenter medewerkers van Call2Day uit Almere handelen de verzoeken af. Zij grasduinen in een bestand van 2000 partners, maar kunnen daarbuiten ook andere aanbieders bellen. Askyourbutler rekent transactiekosten over de verkopen. Bij complexe opdrachten zal nadere informatie worden ingewonnen. “Als je je verzoek niet duidelijk specificeert, zullen we nadere vragen stellen.”'], ['De Vries geeft toe dat sms een wat gedateerd medium is. “We hadden het liefst via WhatsApp gedaan, maar daarvoor zijn momenteel geen API’s beschikbaar.” Betalingen gaan via iDEAL. De gebruiker zal dus nog altijd enkele handelingen moeten verrichten voordat de koop tot stand komt.'], ['De Vries heeft het rijk niet voor zich alleen. GoButler richt zich ook op de Nederlandse markt, getuige een Nederlandstalige welkomspagina. Het Duitse bedrijf had begin april al zo’n 100.000 opdrachten verwerkt, met een gemiddelde van 5000 opdrachten. Askyourbutler wil op zijn beurt ook de internationale markt op.']]"
"[['Microsofts spraakhulpje Cortana zal nog niet meteen in het Nederlands verkrijgbaar zijn als Windows 10 dit najaar wordt gelanceerd. Het bedrijf gaat Cortana alleen in ‘geselecteerde markten’ lanceren.'], ['Woensdag kondigde Microsoft aan dat Windows 10 in diverse smaken verkrijgbaar zal zijn, afhankelijk van het gebruik: naast Windows 10 Pro, Windows 10 Home en Windows 10 Mobile (voor smartphones en tablets) komen er ook nog aparte enterprise edities.'], ['Windows 10 zelf zal in 111 talen verkrijgbaar zijn, maar voor Cortana is de vertaling blijkbaar lastiger te realiseren. Het spraakhulpje, dat voor de gebruiker allerlei informatie opzoekt, zat tot nu toe alleen in Windows Phone en werkte uitsluitend in sommige Engelstalige landen, Frankrijk, Duitsland, Spanje en Italië.'], ['Met de verhuizing naar de desktop zal het taalaanbod voorlopig niet veel groter zijn. Apples Siri heeft al wel de Nederlandse taal geadopteerd.']]"
"[['Thomas Joosten, oprichter van M4N en voormalig topman van Zanox, neemt een belang in technologiebedrijf Komparu. Het bedrijf levert technologie waarmee uitgevers specialistische productvergelijkers in hun sites kunnen integreren.\n\nZojuist presenteerde Komparu zijn nieuwe site en een aantal technische vernieuwingen in de dienstverlening. Daarnaast werd de participatie van Thomas Joosten bekendgemaakt, de ondernemer die in september Zanox International als CEO verliet. '], ['Hoeveel geld hij in Komparu investeert en tegen welke waardering dat gebeurt houdt verkoopdirecteur Bart van Raak voor zich. “Hij zal zich met de strategie en de aanpak van onze groeiplannen bemoeien.” '], ['Komparu is een bedrijf dat in 2013 is begonnen. Het koopt data in uit externe bronnen om een zo breed mogelijk veld te kunnen bestrijken voor zijn afnemers. Dat varieert van de financiële tot de telecomwereld en van energie tot de reiswereld. '], ['“Vandaag presenteren we ook ons scaleable framework. Daarmee is het mogelijk om alle soorten data aan het systeem te voeden om daarmee waar ook ter wereld een productvergelijker te lanceren voor welke sector dan ook.” '], ['De doelgroep van het nog jonge bedrijf bestaat uit het echelon productvergelijkers onder Nederlands grootste maar ook grote uitgevers die een specialistische vergelijker willen kunnen bieden en kleinere sites in de longtail. '], ['Exacte gebruiks- en conversiecijfers wil Van Raak niet geven. Als indicatie geeft hij duizenden sales en ‘richting de honderdduizend bezoekers per maand’. Dat zijn cijfers die bij zijn afnemers worden gerealiseerd, de partijen die zich op de eindconsument richten.'], ['De data die het bedrijf in de loop van de maanden en kwartalen verzamelt geven inzicht in consumentengedrag over verschillende sectoren. De dataspecialisten bij Komparu ontwikkelen systemen om op basis daarvan ook voorspellingen te gaan doen, “deep learning om zo relevant mogelijk vergelijkers te tonen.”'], ['Op dit moment zet de onderneming, die in Orange Growth Capital zijn eerste investeerder vond, de eerste stappen buiten Nederland. In Duitsland biedt het een vergelijker voor verzekeringen, in Zwitserland worden stappen gezet om met een eerste partner live te gaan. “We richten ons eerst op de DACH-markt, daarna Polen en Zuid-Europa.'], ['Hoe groot het marktpotentieel van het nieuwe Komparu is, kan Van Raak niet aangeven. “We werken vanuit de aanname dat dure en complexe producten een grote druk vormen op de maandelijkse uitgaven van huishoudens. Informatie om daarin verandering te brengen is erg versnipperd aanwezig op internet. Ons doel is dat te doorbreken met een schaalbaar softwaresysteem.”']]"
"[['Een Noors bedrijf heeft een nieuw NFC-label ontwikkeld dat namaak van echte producten moet scheiden. Thinfilm, uit Oslo, maakt chips die op plastic stickers kunnen worden geplakt.'], ['92 procent van de Fortune 500 bedrijven verliezen omzet aan namaakproducten. Thinfilm denkt dat met de NFC-technologie, bekend van contactloos betalen, namaak beter bestreden kan worden.'], ['Retailers of douanepersoneel kunnen gewoon smartphones met een NFC-chip gebruiken om namaak vast te stellen (via NFC Barcode) of om te controleren of een product is opengemaakt (NFC OpenSense). Uiteraard gaat Thinfilm er van uit dat die labels zelf niet makkelijk zijn na te maken, omdat ze een chip met informatie bevatten.'], ['Xerox gaat de labels maken. Er moeten er meer dan 1 miljard van komen.'], ['']]"
"[['Sinds Sonos in 2002 haar draadloze muzieksysteem heeft geïntroduceerd, probeert menig fabrikant de marktleider van de troon te stoten met een eigen versie van een draadloos audio-streamingsysteem. Velen hebben gefaald (of zijn zich dat nog niet bewust), maar Raumfeld zou wel eens serieuze tegenhanger kunnen worden.'], ['Raumfeld brengt al langer streaming audioproducten uit dan je zou vermoeden. In 2006 werd het bedrijf opgericht door twee oud werknemers van Native Instruments, een muzieksoftwarebedrijf. De daar ontwikkelde kennis is overgebracht in Raumfeld en verder doorontwikkeld.'], ['Nu, een kleine negen jaar later, plukt het bedrijf daar nog vruchten van. Bij de eerste demo’s die ik van alle Raumfeld-producten heb gekregen, zie je software die goed in elkaar steekt, een eenvoudige en overzichtelijke gebruikersinterface en hardware heeft die zonder haperen doet wat ervan wordt gevraagd.'], ['Soms zie je onder het logo van Raumfeld ‘by Teufel’ staan. Dit Duitse luidsprekermerk heeft namelijk in 2010 Raumfeld overgenomen en sinds kort vallen de twee samen onder Berlin Acoustics Group. Hetzelfde jaar waarin hoofdinvesteerder Riverside haar meerderheidsaandeel in het bedrijf verkocht aan HgCapital.'], ['Teufel Audio zul je niet vaak, of eigenlijk helemaal niet, in een winkel tegenkomen. Het is een internet-only-merk, wat voor een product als luidsprekers misschien nog wel vreemder is dan bijvoorbeeld bij schoenen. Maar net zoals je bij Zalando je schoenen laat passen en gratis terugstuurt, wordt deze filosofie bij Teufel, evenals\xa0bij Raumfeld toegepast: je mag alles thuis acht weken beluisteren en daarna\xa0zonder opgave van reden weer terugsturen. Je moet alleen natuurlijk wel eerst vooraf betalen.'], ['De overname van Raumfeld leverde trouwens een perfecte combinatie op: betrouwbare netwerk-audiosoftware en digitale audiocomponenten ingebouwd in actieve luidsprekers (dit zijn luidsprekers met ingebouwde versterker). Beide merken hebben de tijd genomen eerst in eigen land een goede basis neer te leggen en sinds kort nu ook over de grens. Dit was al enige tijd mogelijk via Teufelaudio.nl en in de rest van Europa via Teufelaudio.com. Groot verschil is dat Raumfeld nu los van Teufelaudio wordt gebrand en in Scandinavië, Nederland en Engeland op Raumfeld.com\xa0is te verkrijgen. In september is de VS aan de beurt. De grote vraag is natuurlijk of het marktaandeel van Sonos terug is te winnen, zeker nu er veel meer andere merken nu netwerk-audio hebben ontdekt.'], [''], ['Onlangs heb ik alle onderdelen van de producten in Nederland mogen beluisteren, een line-up van zes actieve luidsprekers en een netwerk-audiospeler, passeerden in een kort tijdsbestek de revue, genoeg om een eerste indruk te krijgen wat we van Raumfeld kunnen verwachten.'], ['De One S is de kleinste van de vijf en is te vergelijken met de Play 1 van Sonos. Klankmatig een stuk indrukwekkender dan de Play 1, zeker als je er twee via het netwerk koppelt en in stereomodus laat werken. Waarschijnlijk te danken aan de coaxiale opbouw die we overal terugvinden, waarbij de tweeter midden in de mid-driver is geplaatst. De One S is\xa0spatwaterdicht, draadloos streamen, rechtstreeks afspelen van verschillende muziekdiensten als Spotify en Tidal, USB-aansluiting voor afspelen van audiobestanden, DLNA en te bedienen met een app op smartphones en tablets (Android en iOS). Adviesprijs van 249 euro.'], ['Vanaf hier bieden alle volgende producten precies hetzelfde, maar met een grotere klank en zijn met elkaar in allerlei combinaties samen te stellen. Inderdaad, net zoals bij Sonos.'], ['\nDe One M is een stereoluidspreker met 120 Watt vermogen, de Stereo Cubes bieden hetzelfde, maar dan verdeeld over twee onafhankelijke luidsprekers, de Stereo M is een driewegs boekenplankluidspreker en de Stereo L een grote staander. Binnenkort wordt hier ook een soundbar met een prachtige platte subwoofer aan toegevoegd.'], [''], ['De Stereo L had\xa0een heel vriendelijk hoog, maar een nog wat ondefineerbaar en zwabberig laag. De akoestiek in de grote hotelkamer was overigens niet echt flatterend voor de systemen, dus een echt eindoordeel kan ik pas geven als ik het met mijn eigen oren in mijn eigen ruimte heb beluisterd. Desondanks klonken de luidsprekers zeer\xa0goed, misschien zelfs beter dan een flinke Sonos-set. In combinatie met de goede software, mogelijkheden, stijlvol ontwerp en schappelijke prijs, de moeite om nog eens verder aan de tand, eh, aan het oor, te voelen.'], ['']]"
"[['Online marketingbureau Shop2market uit Hilversum valt uiteen in twee onafhankelijke bedrijven: Het online marketingbureau Shop2market en een productenbedrijf AdCurve.'], ['Met de splitsing wil de directie naar eigen zeggen beter inspelen op de behoefte van de markt. De Shop2market tool biedt vooral inzicht in het rendement van advertenties, maar omdat het vaak ontbreekt tijd en kennis om deze informatie daadwerkelijk om te zetten in winstgroei, is het bedrijf gaandeweg steeds meer een adviesbureau geworden. De focus van AdCurve ligt in het schalen van de technologie voor een grotere markt.'], ['Per 1 mei werken de bedrijven dan ook onafhankelijk van elkaar. Voor de grotere webwinkels blijft Shop2market voorlopig de integratie- en consultingpartner van AdCurve.'], ['De tool Shop2market gaat dus zelfstandig verder onder de naam Adcurve. AdCurve levert apps voor sites als Beslist, Kieskeurig, Marktplaats en Zanox. Het bedrijf richt zich primair op de Magento Enterprise gebruikers en de appwinkels van Shopify, SEOShop en anderen.']]"
"[['Dynalogic gaat vanaf 1 juni de zondaglevering uitbreiden naar de gehele Benelux. De zondaglevering komt voor haar complete klantenbestand en dienstenportfolio beschikbaar.'], ['De zevendaagse bezorging is niet nieuw voor Dynalogic. Al sinds 2009 voert het bedrijf specifieke zondagleveringen uit voor haar after sales klanten in Nederland. Daarnaast behoort de levering op zondag ook als standaard optie voor de klanten van Nespresso die gebruik maken van de YourTime dienst.'], ['Dynalogics Next Day, Same Afternoon, Same Evening, Same Night en Early Bird (voor aanvang werk) zijn zeven dagen per week beschikbaar. Een van de eerste klanten is\xa0online wenskaartenservice Greetz.'], ['Foto: kwarz (cc)']]"
"[['BitTorrent heeft een eerste beveiligde berichtenapp gelanceerd onder de naam Bleep. Die is er voor iOS, Android, Windows en MacOS. '], ['BitTorrent, bekend van het gelijknamige programma waarmee bestanden via internet kunnen worden gedeeld, zegt dat er geen berichten of encryptiesleutels in de cloud worden opgeslagen, en de apps ook geen metadataspoor achterlaten. Met de app kan ook worden gebeld.'], ['Vooralsnog is de app gratis. Het is niet duidelijk of BitTorrent er ooit geld mee wil verdienen.']]"
"[['ING Bank test in Leuven een nieuwe mobiele betaaldienst onder de naam Payconic, waarvan de handelsnaam nog niet zo lang geleden was vastgelegd. Op dit moment is al een app voor Android en iOS beschikbaar.'], ['Met de app kan niet alleen mobiel in winkels worden betaald, maar er ook geld naar vrienden worden overgemaakt. In Leuven doen ongeveer twintig partijen mee aan de test.'], ['Winkels krijgen een tablet om transacties te verwerken. Als de klant wil betalen, selecteert de ondernemer de klant op de tablet, om vervolgens het bedrag in te toetsen. De klant bevestigt het bedrag met zijn pincode.'], ['ING lijkt het als zelfstandig product in de markt te zetten zonder de nadruk te liggen op het eigen bankproduct. Of België de primeur krijgt is niet bekend, maar de site lijkt door de Belgische tak van ING te zijn opgetuigd.']]"
"[['Kaspersky Lab heeft zijn eerste European Research Centre in het Verenigd Koninkrijk geopend. Het lab moet zowel klanten als partners gaan helpen met het identificeren en bestrijden van opkomende dreigingen.'], ['Onderzoeksdeskundigen van Kaspersky Lab analyseren op dit moment elke dag meer dan 325.000 nieuwe malwarebestanden, een stijging van 10.000 per dag ten opzichte van 2014.'], ['Kaspersky Lab heeft al onderzoekshubs in Rusland, de VS en China, maar in het Britse lab komt onder meer het Kaspersky Labs Global Research & Analysis Team (GReAT), evenals het breder opererende anti-malware team te werken.'], ['Het bedrijf\xa0kondigde onlangs ook een samenwerking aan met de Zweedse bio-hacking gemeenschap BioNyfiken, met als doel om risico’s te analyseren die komen kijken bij het met het internet verbinden van ons lichaam.'], ['Kaspersky Lab is in 30 landen op vijf continenten vertegenwoordigd met kantoren, en is wereldwijd actief in bijna 200 landen en regio’s.']]"
"[['Europese medewerkers zijn optimistisch over de effecten van digitale technologieën, terwijl hun werkgevers nog aarzelen bij de implementatie van digitale businessmodellen. Bovendien denken veel meer medewerkers dat digitale technologieën hun werkende leven zal verbeteren, in plaats van verslechteren. Dit zijn de belangrijkste resultaten uit het onderzoek dat Accenture Strategy deed onder 2.500 werknemers en 500 topmanagers in de Europese Unie (EU).'], ['57 procent van de respondenten denkt dat digitale technologieën zoals robots, mobiele apps, data-analytics en kunstmatige intelligentie hun werkomgeving zullen verbeteren. Slechts acht procent verwacht juist negatieve effecten. De helft van de Europese werknemers is er ook van overtuigd dat digitale technologie hun vooruitzicht op werk positief beïnvloedt. 12 procent verwacht eerder een verslechtering.'], ['De meerderheid van de topmanagers in de EU herkent het optimisme van medewerkers over de digitale werkomgeving. Bijna de helft (48 procent) zegt een digitale strategie voor talentontwikkeling te hebben, maar dat het vertrouwen om deze concreet toe te passen, ontbreekt. Slechts 34 procent denkt goed voorbereid te zijn op de werving van deze talenten en vaardigheden.'], ['Tegelijkertijd erkennen negen van de tien leiders dat het belangrijk is om het personeelsbestand nu op de digitale transformatie voor te bereiden. Slechts 34 procent denkt ook echt klaar te zijn om de vereiste mix van vaardigheden en functies van medewerkers daadwerkelijk aan te passen aan de eisen van de digitalisering.'], ['Het gebrek aan vertrouwen bij de topmanagers in de EU weerspiegelt de bredere problemen met de ontwikkeling van de juiste digitale strategieën, stelt Accenture. Hoewel 77 procent verwacht binnen drie jaar een digitaal bedrijf te zijn, heeft 55 procent nog geen digitale strategie die de algemene bedrijfsstrategie ondersteunt. De meeste bedrijven wachten af in plaats van het opstarten van de eerste digitale bewegingen in hun sector. 61 procent wil geen digitale leider zijn en wacht op de verdere ontwikkeling van digitale concepten door anderen. Zij kiezen voor de strategie van de ‘fast follower’.'], ['Europese werknemers zetten hun enthousiasme voor digitale technologieën ook om in daden. 62 procent onderzoekt welke vaardigheden hiervoor nodig zijn en 64 procent geeft aan nieuwe tools te gebruiken en vaardigheden proactief te ontwikkelen. Ondanks dit optimisme is het wel belangrijk dat hun managers alert zijn op de bekende bezwaren tegen een digitale werkomgeving.'], ['De grootste zorg van medewerkers is het bijhouden van nieuwe technologieën die noodzakelijk zijn om effectief te blijven (78 procent). 76 procent is bezorgd dat werkgevers technologie inzetten om elke stap die ze zetten te volgen. Bovendien maakt 70 procent zich zorgen dat werken op afstand de teamgeest aantast.'], ['Jonge, goed opgeleide en mensen met hogere functies staan positiever tegenover digitale technologieën in hun werkomgeving. Zo blijkt uit het onderzoek dat 69 procent van de 18- tot 34-jarigen denkt dat technologie hun werkbeleving verbetert. Voor de groep ouder dan 45 jaar is dat 53 procent. De groep van 45+ is vooral bezorgd dat robots hun werk overnemen.'], ['Om de concurrentie voor te blijven is het volgens Accenture Strategy noodzakelijk dat het hoger management snel actie onderneemt. Het enthousiasme van hun medewerkers en de bestaande digital middelen vormen een stevig fundament voor een effectieve aanpak.'], ['1. Experimenteer met nieuwe technologieën voor medewerkers: De positieve houding van medewerkers biedt een goede basis om snel te experimenten met nieuwe technologie-gedreven processen en toepassingen. Door medewerkers actief te betrekken ontstaan sneller innovatieve manieren van werken.'], ['2. Transformeer van verticaal naar horizontaal management: Digitale technologieën forceren de transformatie van top-down hiërarchieën naar platte organisaties. Neem een voorsprong op de concurrentie door een horizontale organisatie in te richten met behulp van digitale tools en social media. Op die manier krijgen medewerkers veel meer autonomie.'], ['3. Bouw talentpools met digitale middelen: Benut nieuwe platforms om innovatieve en onconventionele bronnen voor talent te ontdekken. Met gevarieerder talent is een organisatie beter voorbereid op de ontwikkeling van nieuwe medewerker- en operationele strategieën die grotere efficiency en meer groei kunnen opleveren.']]"
"[['Het bedrijf Picqer lanceert AutoSplit: daarmee kan men automatisch bestellingen verdelen over meerdere magazijnen.'], ['Steeds meer webwinkels groeien uit hun magazijn en kiezen ervoor om (tijdelijk) uit meerdere magazijnen te leveren. Het handmatig verdelen van bestellingen over verschillende magazijnen is echter nogal tijdrovend.'], ['Voor elke bestelling die binnenkomt via de koppelingen met SEOshop, Magento en WooCommerce, wordt automatisch door AutoSplit berekend hoe deze het meest efficiënt geleverd kan worden. Picqer kiest één of meerdere magazijnen die deze bestelling het snelst kan leveren. Vervolgens krijgt elk magazijn zijn eigen opdrachten voor uitlevering te zien, zonder afgeleid te zijn door wat de andere magazijnen moeten leveren.'], ['Het nieuwe AutoSplit is per direct beschikbaar voor alle Picqer-gebruikers.']]"
"[['De Rabobank biedt zakelijke klanten voortaan de mogelijkheid om pinbetalingen te accepteren op hun smartphone of tablet. Rabo SmartPin is bedoeld voor kleine ondernemers die pinnen graag willen faciliteren, maar voor wie de gewone betaalterminal te complex, niet efficiënt of te duur is. De app werkt in combinatie met een gecertificeerde kaartlezer en accepteert pinnen via (contactloze) pas en telefoon.'], ['Binnen de app kunnen bijvoorbeeld retailers de totale dagomzet inzien en die vervolgens overhevelen naar hun boekhouding. Ook is het mogelijk de btw die met de verkopen gemoeid is, vast te leggen en op die manier op dagbasis af te wikkelen. Overigens kan de app in dit opzicht ook de contante betalingen verwerken.'], ['Rabobank citeert een onderzoek dat zegt dat twee derde van de consumenten het lastig vindt als zij ergens alleen met cashgeld kunnen betalen. In datzelfde onderzoek geeft 86 procent aan grotere bedragen bij voorkeur te willen pinnen.']]"
"[['HelloReview lanceert een nieuw reviewplatform dat ‘zorgvuldige verificatie’ van gebruikers zegt na te streven. Op dit moment zijn drie reviewwebsites onderdeel van het online platform, gericht op klinieken voor plastische chirurgie, tandartsen en makelaars.'], ['HelloReview gebruikt een algoritme om de betrouwbaarheid en de waarde van de recensies te bepalen. Op veel websites krijgt een product of dienst met twee positieve reviews vaak een hoger gemiddelde dan een product met tweehonderd recente reviews. Dat geeft een vertekend beeld, vinden de initiatiefnemers.'], ['Gebruikers moeten zich bij HelloReview op verschillende manieren digitaal legitimeren. De mogelijkheden variëren van een koppeling met sociale media (Facebook) tot het aanleveren van een aankoopbon.'], ['Binnenkort worden reviewwebsites voor rijscholen, dierenklinieken en sportscholen toegevoegd.'], ['']]"
"[['Alibaba gaat vanuit Dubai clouddiensten aanbieden aan bedrijven en organisaties in het Midden-Oosten en Noord-Afrika.'], ['De Chinese e-commercegigant zet daartoe een apart bedrijf op met Meraas, een houdstermaatschappij van Sheikh Mohammed bin Rashid al-Maktoum. Dit vastgoedbedrijf is actief in onder meer toerisme en retail.'], ['Naast Big Data willen beide bedrijven ook betaaldiensten gaan aanbieden.']]"
"[['Het Mechelse Parcelhome.com is het volgende bedrijf dat zich stort op de slimme brievenbus. Gedurende drie maanden worden honderd bezorgkluisjes getest. \xa0'], ['Koeriers kunnen bestellingen in de kluizen achterlaten. De klant ontvangt een sms dat zijn pakket is geleverd, met daarin een unieke code om de brievenbus te openen. De brievenbus heeft ook een weegcel, die aangeeft hoe zwaar de lading is. Daarnaast kunnen de kluizen worden gebruikt voor retourzendingen.'], ['Koerierbedrijven DHL, Parcel, GLS en DPD nemen deel aan de proef.'], ['']]"
"[['De branchevereniging voor marketing DDMA publiceert vandaag een cookie compliance kit. Daarin staat voor welke cookies men toestemming moet vragen en hoe de consument geïnformeerd moet worden. Daarnaast is een Cookiechecker beschikbaar, een Chrome plugin, waarmee men kan bekijken welke cookies vanuit een bepaald domein geplaatst wordt.'], ['Toezichthouder ACM zocht de afgelopen periode contact met meerdere website-eigenaren. De boodschap was eenduidig: De informatie die wordt gegeven in de cookiebanner is vaak onvoldoende, omdat niet wordt aangegeven waarvoor cookies gebruikt worden.'], ['Ook wordt vaak nagelaten te vertellen hoe een bezoeker toestemming geeft, door de banner weg te klikken of verder te surfen bijvoorbeeld.'], ['Bedrijven worstelen duidelijk met de materie. Moeten ze nu ook een overzicht geven van alle cookies die een derde netwerk via hun website plaatst, of is doorverwijzen naar het netwerk voldoende? Gezien de grote onduidelijkheid in de sector hebben stelt DDMA de cookie compliance kit gratis voor iedereen beschikbaar.']]"
"[['Maaltijdbezorger Just Eat neemt branchegenoot Menulog over voor 445 miljoen pond om zo toegang te krijgen tot markten in Nieuw-Zeeland en Australië. Menulog telt 1,4 miljoen actieve klanten die bij 5500 restaurants kunnen bestellen.'], ['Just Eat is sinds een maand genoteerd aan de London Stock Exchange en is actief op een behoorlijk volle markt met spelers als Foodpanda en Delivery Hero. Recentelijk kocht Just East een Mexicaanse maaltijdbezorger en eerder ook de Spaanse, Franse en Canadese markt werd via acquisities veroverd.'], ['Delivery Hero uit Duitsland zou ook zijn oog hebben laten vallen op Menulog, dat afgelopen boekjaar 1,2 miljoen pond winst boekte op een omzet van 13,5 miljoen. Menulog zelf fuseerde al eens met Eatnow.']]"
"[['Microsoft gaat samen met telecombedrijven onderzeekabels aanleggen om China, Zuid-Korea en Taiwan met het Amerikaanse vasteland te verbinden. Dit moet snellere verbindingen voor de cloud opleveren.'], ['Soortgelijke overeenkomsten zijn getekend om dataverbindingen tussen Canada, Ierland en Engeland te versnellen. De zogenoemde Hibernia Express kabel, de eerste in zijn soort in twaalf jaar, wordt in september in gebruik genomen. De kabel heeft een capaciteit van 10 Tbps per kabelpaar.'], ['Microsoft investeert niet als enige in dergelijke kabels. Google stopt 300 miljoen door in verbindingen tussen Japan en de VS.']]"
"[['De makers van social media analysetool Coosto claimen dat zij voortaan leads op social media automatisch kunnen herkennen. Met een speciaal algoritme worden koopintenties herkend uit miljoenen berichten die dagelijks op sociale media worden geplaatst.'], ['Het gaat om honderdduizenden berichten per maand van mensen die aangeven een nieuw product of nieuwe dienst te willen aanschaffen. Consumenten geven bijvoorbeeld aan op zoek te zijn naar een nieuw huis, een nieuwe hypotheek of een nieuwe koelkast, maar ook telefoons, abonnementen en verzekeringen zijn populair.'], ['De totale waarde voor het Nederlandse deel van de sociale media loopt in de miljoenen euro’s per maand door de hoeveelheid berichten. Volgens Toine Verheul, CEO van het Eindhovense Coosto, wordt nu nog te weinig gedaan met deze koopsignalen. “We hebben ons erover verbaasd dat zoiets eigenlijk nog niet op de markt was. In de VS worden wel van dit soort diensten aangeboden, maar niet in combinatie met sociale monitoring.”'], ['Social media analysetool Coosto maakt gebruik van ruim 400.000 bronnen als Twitter, Facebook, Blendle, nieuwssites, blogs en RTV om trends te identificeren of om merken en producten te kunnen volgen. Klanten zijn onder meer Microsoft, Samsung, Het Rode Kruis, ANWB en reisorganisatie TUI.'], ['Academicus Hannah Tops van de afdeling Research & Development bij Coosto – zij studeerde in 2013 af aan de Radboud Universiteit in Nijmegen op het onderwerp ‘Predicting time-to-event from Twitter messages’ – heeft op basis van onderzoek gedefinieerd wat een lead is voor sociale media. Het gaat om de intentie tot aankoop en dat verschilt van mensen die kenbaar maken dat ze willen overstappen tot mensen die laten doorschemeren geïnteresseerd te zijn in bepaalde producten of diensten. Verheul: “Om het product te verbeteren hebben we het systeem bewust gevoed met foutieve informatie en het zo verder bijgesteld.”'], ['De gebruikers van Coosto kunnen eenvoudig op alle mogelijke onderwerpen leads filteren. Dit gaat volgens Verheul verder dan alleen kijken naar de aankoopintenties van hun eigen merk. Ze kunnen bijvoorbeeld ook aankoopintenties van concurrenten of algemene trends in de markt signaleren.'], ['Organisaties zullen zelf moeten bepalen hoe ze koopintenties moeten reageren, zegt Verheul: “Ik kan mij voorstellen dat je dat met enige terughoudendheid doet. Een tariefkaart tonen na een Twitterbericht zou mij in elk geval niet overtuigen, maar ik ben dan ook geen marketeer.”']]"
"[['Alibaba praat met verschillende grote Nederlandse retailers over aansluiting bij het platform Tmall Global. Dat zegt directeur international e-commerce Ken Ardali van Alibaba tegen EtailTrends 3.'], ['Ken Ardali wil geen namen noemen, maar hij heeft al wel enkele Nederlandse klanten, zoals G-Star, Flinders en Holland at Home. Tmall Global is voor deze bedrijven een brug naar de Chinese markt. Omgekeerd bieden Chinese bedrijven waren in Europa aan.'], ['Ardali ziet naar eigen zeggen weinig serieuze concurrenten in Europa. ‘Wij maken een inschatting van de markt als geheel, en proberen in te spelen op datgene waar de consument om vraagt.’']]"
"[['T-Mobile Nederland kampt nog altijd met een dalende omzet, maar de EBITDA-marge is ten opzichte van het eerste kwartaal in 2014 van 37,7 procent naar 38,4 procent gestegen. Dat maakte het bedrijf vanochtend bekend. Exacte winst- en omzetcijfers worden niet gegeven. Wel verloor het bedrijf 12.000 mobiele bellers.\n'], ['De dalende omzet komt deels door de verkoop van Simpel en het beëindigen van de samenwerkingsverbanden met MTV Mobile en *Bliep. Indien deze factoren buiten beschouwing worden gelaten, is de omzet in het eerste kwartaal met zo’n 6 procent gedaald. Prijsdruk ten gevolge van de toegenomen concurrentie op de Nederlandse markt is hiervan de belangrijkste oorzaak.'], ['T-Mobile is naar eigen zeggen niet tevreden met de ontwikkeling van het klantenbestand. In het eerste kwartaal is het aantal abonnees met 12.000 licht gedaald. Investeringen in het 4G-netwerk, persoonlijke diensten, nieuwe producten en de focus op de budget- en zakelijke markt moeten deze trend ombuigen.'], ['Het bedrijf\xa0is wel tevreden over de voorspoedige uitrol van het nieuwe 4G-netwerk. In het eerste kwartaal is het datagebruik gestegen met 53 procent ten opzichte van hetzelfde kwartaal in 2014. Het aantal 4G-gebruikers is inmiddels de 1 miljoen gepasseerd.'], ['Het Duitse moederbedrijf Deutsche Telekom profiteerde van de zwakkere euro. Het bedrijfsresultaat steeg op jaarbasis met 11 procent tot 4,6 miljard euro. De nettowinst daalde echter flink, van 1,8 miljard euro naar 787 miljoen euro.']]"
"[['Een gemeenschappelijk platform van Ballon Media en Standaard Uitgeverij gaat Belgische Nederlandse strips voortaan digitaal verkopen via een eigen platform. '], ['Het initiatief werd eind vorig jaar al aangekondigd, maar is na een grondige testfase nu klaar voor het grote publiek, weet Datanews.'], ['De strips zijn de lezen op laptop, tablet of smartphone met behulp van een iOS app of een gebruiksvriendelijke website. Een Android app wordt later verwacht.'], ['Voor de ontwikkeling van Yieha werkten beide uitgeverijen samen met het Franse Izneo. Yieha overweegt om op termijn ook anderstalige stripversies aan te bieden.']]"
"[['Het Amerikaanse hostingbedrijf GoDaddy, dat zich ook op Nederland richt, heeft in het afgelopen kwartaal 43,4 miljoen dollar verlies geleden, een lichte verbetering ten opzichte van vorig jaar toen het een verlies van 52,5 miljoen noteerde.'], ['De omzet steeg 18 procent naar 376 miljoen dollar, terwijl analisten met 373 miljoen rekening hadden gehouden.'], ['De omzetwinst komt met name van activiteiten die weinig met hosting hebben te maken, zoals tools voor marketing en boekhouding. Die waren goed voor 36,9 miljoen dollar.'], ['GoDaddy heeft 13,1 miljoen klanten, 9,3 procent meer dan een jaar terug. Gemiddeld verdient het bedrijf 115 dollar per klant.']]"
"[['Glasvezelleverancier Eurofiber komt voor 875 miljoen euro in handen van investeringsmaatschappij Antin Infrastructure Partners. Daarover is overeenstemming bereikt met aandeelhouders Doughty Hanson en Reggeborgh.'], ['Eurofiber wordt het eerste bedrijf binnen het Antin-portfolio dat gespecialiseerd is in het bieden van hoogwaardige glasvezelnetwerken voor de zakelijke markt. Eurofiber blijft als zelfstandige organisatie actief en de bedrijfsvoering wordt onder het huidige management voortgezet.'], ['Sinds de oprichting in 2000 heeft het bedrijf 18.000 kilometer glasvezel aangelegd. Het netwerk zich uit over Nederland en tot in België en Duitsland.'], ['Eurofiber Group heeft momenteel 230 medewerkers in dienst en bestaat uit de dochtermaatschappijen Eurofiber Nederland, Eurofiber België, Datacenter Utrecht en UNET.'], ['\xa0']]"
"[['Kickstarter blijft verrassen met wonderlijke producten. Neem de Trobla, een luidspreker die volledig uit hout is vervaardigd. Behoorlijk analoog ook, want geen elektronica, batterijen of een app om hem aan te sturen.'], ['De luidspreker is dan ook niet ontwikkeld door luidsprekerfanaten, maar door drie jonge meubelmakers uit Slovenië. De smartphone schuif je in de Trobla hoorn die de muziek vervolgens versterkt.'], ['De makers willen 65 dollar voor hun product die op korte termijn ook nog in winkels te koop moet zijn.'], ['']]"
"[['De omzet in video-advertenties verdriedubbelt elke drie jaar. Dat stellen marktbureaus IHS en Vidiro. Zij verwachten een totale omzet van 13,8 miljard dollar in 2015. De ontwikkelingen gaan ten koste van tv-reclame.'], ['Analist Eleni Marouli van IHS stelt dat de markt voor video-advertenties ‘explodeert’. Die hebben intussen een vaste plek ingenomen in de mediaplannen, waardoor de omzet in 2017 makkelijk uitkomt op 19 miljard dollar.'], ['Dat gaat echter wel ten koste van tv-budgetten in sommige landen. Het aandeel van tv reclame in West Europa zou kunnen dalen naar 28 procent van alle mediabestedingen.'], ['Het kijkgedrag verandert namelijk ook: er wordt meer gekeken naar diensten als YouTube. Het aantal uren dat op YouTube wordt doorgebracht, groeit jaarlijks met 50 procent. YouTube zal dan ook enorm gaan profiteren van de aantrekkende videomarkt. De omzet bedroeg vorig jaar al 4,2 miljard dollar.'], ['Opvallend genoeg is het niet YouTube, maar Facebook dat het grootste aantal video-impressies kan claimen. Het bedrijf heeft volgens de onderzoekers een duidelijke videostrategie, die zich uit in samenwerkingen met premium contentaanbieders.']]"
"[['Telecombedrijf Verizon koopt America Online (AOL) voor 4,4 miljard dollar. Het Amerikaanse internetbedrijf wordt een aparte divisie van Verizon, dat zich meer op content en mobiele video wil gaan richten.'], ['Vijftien jaar geleden was AOL zo machtig dat het Time Warner kon kopen, nu wordt het sterk afgeslankte bedrijf zelf overgenomen. Geruchten dat Verizon een oogje had op AOL voor acquisitie of een joint venture deden al langer de ronde.'], ['America Online begon in de jaren tachtig als een bulletin board, samen met CompuServe de grootste op dat gebied. Beide diensten zochten daarop aansluiting met het internet. Jarenlang was AOL een bedrijf dat alleen internettoegang verschafte. Dat doet het overigens nog steeds, maar in de loop der jaren is AOL meer een online uitgever geworden met sites als The Huffington Post, TechCrunch en Engadget. De laatste tijd wordt veel geld verdiend met geautomatiseerde verkoop van advertenties.'], ['AOL wordt formeel overgenomen door Verizon Communications. Dat is het moederbedrijf van Verizon Wireless, dat 131,9 miljoen (Amerikaanse) abonnees heeft. Verizon Communications is ontstaan uit een overname van GTE door Bell Atlantic in 2000.'], ['De huidige CEO van AOL Tim Armstrong blijft gewoon op zijn post zitten. Wel zouden er gesprekken gaande zijn om The Huffington Post af te stoten. Met name de Duitse uitgever Alex Springer zou daarin geïnteresseerd zijn.']]"
"[['Bernd Damme, de 25-jarige oprichter van Eyewear.nl en Pelliano, wil de online juwelenhandel opschudden. Met moderne technieken, maar niet zonder de hulp van een traditionele juwelier. Zijn House of Eléonore ging een samenwerking aan met het 161 jaar oude Royal Asscher.'], ['Juwelen kun je online kopen, maar ‘vooral aan de onderkant van de markt’, zegt Damme tegen Emerce. “De grote juweliers zitten nog allemaal in de winkelstraat. Dat is ergens logisch, dergelijke dure artikelen koop je niet blindelings online, maar er zijn nog zoveel mogelijkheden die deze branche laat liggen.”'], ['House of Eléonore wil juwelen voor een groter publiek bereikbaar maken, zodat ‘een ieder een bijzonder moment kan vieren met een persoonlijk sieraad en uniek design’. En ja, er komt een Amsterdamse boetiek, maar ook een webwinkel, waar klanten 24 uur per dag juwelen kunnen bestellen en samenstellen. Door het 3D-printtechnieken kunnen consumenten van tevoren hun ‘conceptring’ perfectioneren en passen. Damme: “Die kunnen we sturen, desnoods virtueel zodat men zelf kan printen, of via de post.”'], ['Door de samenwerking met artisanale goudsmeden kan de gebruikelijke productie van 90 dagen volgens Damme worden teruggebracht naar twee weken, iets dat meer bij deze tijd past.'], ['House of Eléonore wil ook richten op de ontwikkeling van diamanten die niet uit diamantmijnen komen. De verwachting is dat diamantmijnen rond 2020 uitgeput beginnen te raken en er dus alternatieven moeten komen.'], ['Pure koolstof kan bijvoorbeeld onder een intens hoge druk komen te staan (2,5 miljoen kilo op een vierkante centimeter) en worden verhit tot een temperatuur van 1500 graden Celsius. Naar verloop van tijd ontstaat dan een ruwe diamant, net als uit een mijn. Uit deze ruwe diamant kan een mooie, volwaardige diamant geslepen.'], ['Bernd Damme begon in 2006 op 16-jarige leeftijd met Eye-wear, de onlineverkoper van zonnebrillen. Onder de noemer Pelliano werden vervolgens online vlinderdassen en pochets verkocht. Dat avontuur liep minder goed af, en eindigde in een faillissement, volgens de oprichters vooral door de rol van de Rabobank. Het conflict werd publiekelijk uitgevochten, maar in maart hebben beide partijen een schikking getroffen.'], ['Voor het opzetten van zijn derde bedrijf heeft Damme het internet hard nodig. Hij is een campagne op Kickstarter begonnen om 50.000 euro op te halen. Daarmee zal eerste ready-to-wear collectie van juwelen gelanceerd worden, worden de eerste non-mined diamanten gecreëerd en wordt Fairtrade goud van Max Havelaar ingekocht.'], ['Op dit moment staat de teller van de campagne op ongeveer 16.000 euro. House of Eléonore zal vanaf de zomer live gaan.'], ['\n            ']]"
"[['Fysieke winkels die ook verkopen via een webshop zagen hun digitale omzet met 23,5 procent groeien in het eerste kwartaal van dit jaar. Nieuwe cijfers van het CBS laten ook zien dat multichannel retailers hiermee grotere groei boeken dan pure players.\n\nHet nieuwe onderzoek toon aan dat internet niet puur een verplichte handeling of kostenpost is, maar ook daadwerkelijk bijdraagt aan de groei van het bedrijf. Fysieke retailers die dit omarmen laten met de bovengemiddelde groeicijfers zien dat ze bezig zijn met een inhaalslag richting de pure internetverkopers, die gemiddeld 14,4 procent groeiden.'], ['“Het online winkelen groeit nog steeds, toch is de omzet uit verkoop via het internet nog maar zo’n zeven procent van de totale omzet van de detailhandel. Ongeveer twee derde van de online omzet van het midden- en grootbedrijf in de detailhandel komt van de pure internetverkopers”, aldus het statistiekbureau.'], [''], ['Foto: Robert Couse-Baker (cc)']]"
"[['Sportkledingfabrikant Adidas Group zag de digitale verkopen in het eerste kwartaal van dit jaar met 56 procent groeien.\n\nDat werd duidelijk toen de directie de financiële cijfers over de eerste maanden van het jaar telefonisch toelichtte aan de financiële markt. '], ['Exacte verkoopcijfers geeft de leiding van het Duitse concern niet. Over heel 2014 noteerde de eigenaar van de merken Adidas en Reebok een digitale omzet van 422 miljoen euro. Dat was toen een stijging van 69 procent ten opzichte van het jaar ervoor. Hieruit valt op te maken dat ruwweg drie procent van de concernomzet via internet loopt.'], ['De omzet in de fysieke winkels steeg met vier procent, waarbij Adidas met vijf procent groeide en Reebok met twee. '], ['Het concern denkt dit jaar tien procent van zijn hele winkelbestand wereldwijd te zullen sluiten, voornamelijk filialen in Rusland (270 van de nu 2.985 zaken). Daarnaast worden op andere locaties 210 nieuwe zaken geopend. '], ['Foto: Paul (cc)']]"
"[['De satirische website De Speld heeft ruzie met zijn vorige hostingpartij SysFix. De Speld zou tot 2019 contractueel verplicht zijn om 4000 euro per maand aan hostingkosten te betalen, maar is inmiddels naar een andere aanbieder overgestapt. '], ['De stichting achter de satirische uitgave betaalt sinds maart de rekeningen van SysFix niet meer, zo weet De Telegraaf. Om die reden komt er een rechtszaak.'], ['SysFix stelt dat De Speld ‘illegaal en zonder toestemming’ de inhoud van de website naar een andere hostingaanbieder heeft gekopieerd, en dreigt met hoge dwangsommen als De Speld niet onmiddellijk terugkeert.']]"
"[['Het Nederlands Dagblad heeft zijn nieuwe website responsive gemaakt als gevolg van het groeiende verkeer vanaf mobiele apparaten. '], ['De klassieke krant krijgt een prominente positie. Voor wie niet genoeg heeft aan een overzichtelijk en afgerond nieuwsmenu op maat, is er de nieuwsfeed met doorlopend actueel nieuws.'], ['Een andere noviteit is de koppeling tussen actuele webcontent en de digitale replica van de krant: wie in de digitale editie een artikel aanklikt waarvan inmiddels een bijgewerkte versie is, krijgt de nieuwste versie te zien.'], ['In 2010 was het Nederlands Dagblad de eerste krant die een betaalpoort invoerde: artikelen konden per stuk worden gekocht en gelezen. Blendle, waarin ook het Nederlands Dagblad participeert, doet dit inmiddels klantvriendelijker. Daarom kunnen bezoekers voortaan ‘leestijd’ kopen. Via een dag- of weekpas krijgen bezoekers onbeperkt toegang tot de dagelijkse editie van het Nederlands Dagblad én oudere uitgaven.']]"
"[['Beveiliger Check Point Software Technologies introduceert de ThreatCloud World Cyber Threat Map, een interactieve wereldkaart die in real time laat zien waar en wanneer cyberaanvallen plaatsvinden. '], ['De kaart is gebaseerd op Check Points ThreatCloud-technologie, een database met meer dan 250 miljoen bot-adressen, 11 miljoen malware-varianten en meer dan 5,5 miljoen geïnfecteerde websites.'], ['De tool moet bedrijven inzicht geven in hoe snel het cybercrime-landschap evolueert. De ThreatCloud World Cyber Threat Map laat zeer gedetailleerd zien waar aanvallen beginnen, wat voor type aanval het is en wat de doelwitten zijn.'], ['Organisaties kunnen hun beveiliging versterken tegen bots, APT’s en geavanceerde vormen van malware.'], ['\xa0']]"
"[['Net als in 2014 is LinkedIn verreweg het belangrijkste online wervingskanaal voor recruiters. Op ruime afstand volgt referral recruitment (werven-via-medewerkers). Met name jobboards vinden werving- en selectieprofessionals minder belangrijk, in vergelijking met vorig jaar. Dit blijkt uit de tweede editie van Stand van Werven, waarin de wervingskanalen van 2015 in kaart zijn gebracht door de Academie voor Arbeidsmarktcommunicatie.'], ['Dit jaar noemt 80 procent van de respondenten LinkedIn als belangrijkste wervingskanaal, 1 procentpunt meer ten opzichte van 2014. Ook als het gaat om (gepercipieerde) effectiviteit scoort de sociale netwerksite het hoogst.'], ['Het groeit daarin tussen 2014 en 2015 met 33 procent, dus recruiters vinden het netwerk ook steeds effectiever om goede mensen te werven.'], ['Gemiddeld een op de vijf vacatures vullen werkgevers in door LinkedIn te gebruiken. Daarmee verdringt LinkedIn, dat zowel een jobboard, als CV database, talentpool, recruitmentsysteem (ATS) en sourcingsinstrument is, andere wervingskanalen. In totaal worden in 2015 minder wervingskanalen belangrijk gevonden dan in 2014.'], ['Referral recruitment en sociale media maken de top-3 van belangrijke wervingskanalen van 2015 compleet. Zowel referral recruitment als sociale media zijn in belang toegenomen sinds 2014.'], ['De comeback van referral recruitment heeft volgens het onderzoek waarschijnlijk te maken met een toename van vacatures bij werkgevers in het algemeen en de toenemende schaarste bij moeilijk invulbare vacatures in het bijzonder. In dit soort situaties (her)activeren werkgevers sneller het referralprogramma, waarbij hun eigen medewerkers worden ingezet om nieuwe collega’s te werven.'], ['Tussen 2014 en 2015 hebben de jobboards veel terrein verloren als belangrijk wervingskanaal. Ze zijn gezakt naar plek 7. Dit terwijl jobboards qua effectiviteit nog op een vierde plek staan. Het sentiment is niet positief voor jobboards, terwijl tegelijkertijd werkgevers niet zonder kunnen, omdat ze als wervingskanaal nog steeds zeer effectief zijn. Dat werkgevers niet zonder jobboards kunnen, blijkt ook uit het feit dat job aggregators, Google, sociale media en LinkedIn vaak als (verkapte) jobboards gebruikt worden en groeien in belang en effectiviteit. Er zit dus duidelijk een gat tussen belang, effectiviteit en gedrag, wat duidt op een imagoprobleem.'], ['Voor het onderzoek werden 255 Nederlandse wervingsprofessionals geïnterviewd.']]"
"[['Zalando zette in het eerste kwartaal 644 miljoen euro om, een groei van 28,5 procent vergeleken met vorig jaar. De winst kwam uit op 29 miljoen euro, voornamelijk door toegenomen verkopen op internationale markten.'], ['In Duitstalige landen (DACH) steeg de omzet met 22,3 procent en hier wordt ook nog altijd de meeste winst behaald.'], ['Zalando claimt nu 15,4 miljoen actieve klanten, 14 procent meer dan een jaar geleden. Ook de uitgaven per klant stijgt, naar 193 euro tegenover 175 euro een jaar geleden. Het aantal bezoekers voor de sites groeide in het eerste kwartaal met naar 393 miljoen. De Zalando app is tot nu toe 8,5 miljoen keer gedownload.'], ['Voor het komende jaar verwacht het bedrijf een groei van 20 tot 26 procent.']]"
"[['De online omzet van de detailhandel is in het eerste kwartaal van 2015 harder gegroeid dan de totale omzet van de detailhandelssector. Vooral de omzet van de winkels waarvan de online verkopen een nevenactiviteit zijn naast de ‘fysieke’ verkoop groeit snel. Dat maakt het CBS vandaag bekend.'], ['In het eerste kwartaal van 2015 is de omzet uit online verkopen binnen het midden- en grootbedrijf van de detailhandel met ruim 18 procent toegenomen ten opzichte van een jaar eerder. De omzetgroei in deze winkels was in het eerste kwartaal van 2015 beduidend groter dan die van de totale detailhandel.\n\nDe verkoop via het internet in de detailhandel kan volgens het CBS deels toegewezen worden aan winkels met multi-channel formule. In het eerste kwartaal nam de online omzet van de multi-channelers gemiddeld met 23,5 procent toe ten opzichte van dezelfde periode een jaar eerder. Dit was aanzienlijk hoger dan de groei van de pure internetverkopers van 14,4 procent’'], ['Het online winkelen groeit nog steeds, toch is de omzet uit verkoop via het internet nog maar zo’n 7 procent van de totale omzet van de detailhandel. Ongeveer twee derde van de online omzet van het midden- en grootbedrijf in de detailhandel komt van de pure internetverkopers.'], ['Het CBS zal voortaan maandelijks inzicht bieden in de ontwikkeling van de online omzet binnen de detailhandel. Webwinkels zijn in de afgelopen jaren een steeds belangrijker verkoopkanaal voor ondernemers.']]"
"[['De in februari gelanceerde telematica-startup ULU uit de Startupbootcamp HighTechXL-stal – het bedrijf specialiseert zich in connected car-oplossingen – heeft investering gekregen van een half miljoen euro van de Chinese Fang Group. Fang Group ontvangt aandelen en directeur Mina Yu treedt toe tot ULU’s Raad van Toezicht.'], ['ULU heeft een dongel ontwikkeld, die kan worden aangesloten op de USB-poort van de auto, de zogenoemde OBD-poort. De dongel verzamelt allerlei gegevens zoals de locatie, snelheid en ULU geeft de gegevens weer op een dashboard, dat toegankelijk is voor bestuurders en belanghebbenden.'], ['De startup\xa0is opgericht door 40-jarige\xa0Jošt Faganel, afkomstig van Microsoft en Hewlett Packard. Het bedrijf was onderdeel van Startupbootcamp HighTechXL in Eindhoven en stond vrijdag nog op Demo Day in het Evoluon.'], ['ULU zal de investering gebruiken om te versnellen in de Benelux, het systeem verder te optimaliseren en meer partnerships te krijgen.']]"
"[['KPN lanceert Lekker Gaan, een mobiel videoplatform waarop vijf ‘curators’ hun favoriete videocontent geselecteerd hebben.'], ['Het gaat om presentatrice en actrice Tess Milne, presentator en muzikant Kay Nambiar, DJ en producer Oliver Heldens, rapper en schrijver Faberyayo en blogger en online entrepreneur Anna Nooshin. In totaal is 13 uur materiaal beschikbaar.'], ['De lengte van de video playlist wordt bepaald door de kijker zelf. Die precies zo veel content krijgt als hij of zij heeft aangegeven.'], ['Lekker Gaan maakt onderdeel uit van de campagne rondom de streamingdeal van KPN, een 5G-abonnement dat speciaal ontwikkeld is om heel veel online video’s te kunnen streamen.'], ['']]"
"[['Alibaba heeft zijn greep op de Amerikaanse markt verder vergroot met een belang van 10 procent in online retailer Zulily, die zich vooral op moeders en kinderen richt. Het belang is ongeveer 150 miljoen dollar waard. '], ['Alibaba bleek al aandelen Zulily te bezitten, maar heeft er de afgelopen maanden vele miljoenen bijgekocht. Na de beursgang afgelopen najaar hielden analisten al rekening met Amerikaanse investeringen door Alibaba. Die vooralsnog bescheiden blijven. Het bedrijf opende de eigen site 11 Main en investeerde 15 miljoen in online meubelhandelaar 1stdibs.'], ['Zulily, ooit gezien als het ‘wonderkind’ van e-commerce, heeft een matig kwartaal achter de rug. Klanten blijken minder loyaal dan gehoopt, en met koopjes werd weinig extra omzet gegenereerd. Zulily is sinds 2013 aan de beurs genoteerd en sindsdien is de openingskoers van 22 dollar gedaald naar ongeveer 12 dollar.'], ['Afgelopen week werd ook bekend dat Alibaba een belang van 20 procent wil nemen in mobieltjesmaker Micromax Informatics uit India. Daarvoor zou zo’n 1,2 miljard dollar moeten worden betaald. India is de derde smartphonemarkt ter wereld.']]"
"[['Microsoft gaat zijn affiliateprogramma uitbreiden voor producten die in de Windows Store worden aangeboden, zoals apps, games, muziek en video. Eerder kon dat al voor Microsofts hardware als Surface, Xbox en Office 365.'], ['Geïnteresseerden kunnen zich inmiddels aanmelden voor het programma, waarvan nog niet duidelijk is wanneer het precies gaat beginnen. Mogelijk gebeurt dat met de lancering van Windows 10.'], ['Te oordelen naar het invulformulier geldt het programma ook voor websites buiten de VS.']]"
"[['Ericsson heeft de Europese aanbesteding gewonnen voor de bouw van de OLON MediaHub. De definitieve gunning wordt binnen een maand verwacht.'], ['De OLON MediaHub is het technische hart van de lokale omroepen in Nederland. Van hieruit vindt de transcoding plaats van de signalen naar verschillende internet streaming-formaten. Binnenkort kunnen alle lokale omroepen worden geselecteerd vanuit De Lokale Omroep app.'], ['De vereniging OLON betaalt in 2015 en 2016 de kosten van het gebruik van de OLON MediaHub voor streekomroepen. Alle deelnemers moeten uiteindelijk contributie betalen.']]"
"[['Apple zal nog meer moeten trekken aan de enterprisemarkt. iOS leverde het afgelopen kwartaal 1 procentpunt in, terwijl Android juist voortgang boekte. Dat blijkt uit cijfers van Good Technology.'], ['Good Technology baseert zijn bevindingen op het aantal activaties van smartphones en tablets bij grote bedrijven. iOS heeft een marktaandeel van 72 procent, Android van 26 procent. Windows Phone is met 1 procent niet vooruit te branden.'], ['iOS kampt al langer met een teruggang, maar die leek in het vierde kwartaal tot stilstand gekomen, dankzij de komst van iPhone 6 en iPhone 6 Plus. De iPhone 6 is momenteel het populairste apparaat binnen de enterprise, goed voor 25 procent van alle activaties. Android doet het vrij goed in de energiesector, terwijl iOS wat vaker opduikt in het onderwijs en de publieke sector.'], ['Het onderzoek is enigszins beperkt, omdat Good de activaties van BlackBerry-toestellen niet kan meten.'], ['Good Mobility Index Report Q1 2015'], ['']]"
"[['Autodeelplatform Snappcar zoekt weer een half miljoen euro nieuw groeikapitaal. Daarvoor wendt het zich niet tot professionele beleggers, maar via een crowdfundingplatform tot de gemiddelde Nederlandse consument. '], ['Vandaag tijdens de Crowfunding Day in Amsterdam, een congres over deze betrekkelijk nieuwe financieringsvorm, kondigt medeoprichter Pascal Ontijd van Snappcar de opening van de inschrijftermijn aan van een nieuwe financieringsronde. Die vindt plaats hier op Oneplanetcrowd.nl.'], ['Dit is de tweede crowdfundingcampagne die Snappcar houdt en het zal zeker niet de laatste zijn. Ontijd en medeoprichter Victor van Tol beschouwen het als een van de vaste elementen van de financieringsstrategie van hun bedrijf. Daarnaast gaan de ondernemers op zoek naar venture capital om hun beoogde groei, een vertwintigvoudiging binnen drie jaar, te financieren.'], ['Tijdens de eerste financieringsronde in het voorjaar van 2014 haalde het bedrijf 560.000 euro op bij zo’n vijfhonderd mensen die het concept via de portemonnee hun sympathie betuigden. Zij konden afgelopen weken hun converteerbare lening omzetten in aandelen, wat de helft ook deed. Deze groep kon ook al weer intekenen op de nieuwe crowdcampagne. Die vroege inschrijvers brachten gezamenlijk al 178.500 euro bijeen.'], ['Vorige maand kocht Snappcar zijn Deense tegenhanger Minbildinbil. Die transactie bracht naar voren dat de autodeeldienst wordt gewaardeerd op 9,3 miljoen euro.'], ['Foto: Thomas van de Weerd (cc)']]"
"[['De Amsterdamse videodienst Cleeng ontvangt een investering van 1,1 miljoen euro van een voormalig directeur van Apple. Het geld wordt gebruikt voor groei op de Amerikaanse markt.\n\nPascal Cagni, die tot 2012 Europa leidde voor Apple, leidt de eerste grote investeringsronde in Cleeng. Het totaal aan extern verworven groeikapitaal bedraagt nu anderhalf miljoen euro.'], ['Cleeng is een dienst die uitgevers van online video geld laat verdienen aan hun producties, voornamelijk via een pay per view-module. Dat werkt op grote platformen als Brightcove, Livestream, Ustream, Kaltura, Globecast, JWPlayer en Ooyala.'], ['Steeds meer organisaties gaan op commerciële basis video’s streamen. Dat leidde ertoe dat Cleeng zijn omzet in het eerste kwartaal met een factor 2,5 zag groeien ten opzichte van 2014.'], ['Technisch directeur Donald Res zegt tegen Emerce: “Online pay per view biedt veel mogelijkheden. Dat geldt vooral voor partijen die tot voor kort nauwelijks ruimte bij de traditionele kanalen konden kopen omdat ze te niche waren. Dat soort partijen zien we nu op internationale schaal wel succes boeken. Dat komt vooral omdat ze al een internationale fanbase hebben. Denk aan tier 2-sporten die in hun eigen land geen uitzendtijd krijgen; paardrijden of jiujitsu.”'], ['“Je ziet ook dat grote partijen ons gebruiken om buiten hun eigen geografisch gebied te experimenteren.”'], ['De nieuwe investering wordt gebruikt om het product Cleeng door te ontwikkelen en de verkoopactiviteiten in Amerika op te schalen. Onlangs is een tweede verkoper, naast Austin nu ook in New York City, aangesteld.'], ['Drie van de vier oprichters van Cleeng werkten in een eerder beroepsleven bij Apple onder Cagni.'], ['Foto: vegaseddie (cc)']]"
"[['Exact een half jaar na de start van de webwinkel opent Jumbo vandaag in Uden het vijftigste Pick Up Point. Als alles conform planning verloopt, passeert Jumbo nog deze zomer de grens van honderd afhaalpunten.'], ['Het aantal Pick Up Points groeide in een half jaar van zes naar vijftig. Behalve het vijftigste Pick Up Point in Uden, gaan deze week ook twee Pick Up Points open in Maastricht en één in Veenendaal.'], ['Andere afhaalpunten staan in onder meer Oegstgeest, Hoofddorp, Boxmeer, Amsterdam, Roosendaal en Zwijndrecht.'], ['Jumbo verwacht dat klanten in de komende jaren zowel online als offline boodschappen gaan doen. ‘Aan ons de taak om alle mogelijkheden te bieden, aan de klant de keuze om te bepalen hoe zij boodschappen doet en wanneer.’']]"
"[['De Belgische bezorger Bpost wordt de grootste aandeelhouder van CityDepot, een Hasselts systeem van stadsdistributie. Bpost zal zijn eigen project voor stadsdistributie City Logistics samenvoegen met CityDepot. '], ['Beide bedrijven willen naar eigen zeggen de leiding nemen op de groeiende markt van de stadsdistributie. Daarbij worden goederen verzameld in depots aan de rand van de stad, waarna ze met kleinere voertuigen verder vervoerd worden.'], ['CityDepot van Marc Schepers bestaat al sinds 2012. Pas vorig jaar in Brussel aan het netwerk toegevoegd. Op jaarbasis levert het 70.000 pakjes en 15.000 palletten bij ongeveer 2.000 klanten.'], ['Bpost zit met City Logistics vooral in Antwerpen. Momenteel verzorgt de dienst 100 zendingen per dag voor vijf transporteurs.']]"
"[['Hostingbedrijf Rockspace heeft last van de dure dollar. De resultaten over het afgelopen kwartaal kwamen lager uit dan verwacht. Het bedrijf boekte een nettowinst van 28 miljoen dollar op een omzet van 480 miljoen. '], ['Het Texaanse bedrijf ontwikkelt zich van een traditioneel hostingbedrijf naar cloudleverancier, waarbij het zwaar inzet op de OpenStack standaard. Heel even leek een tweede positie na Amazon Web Services (AWS) een mogelijkheid, maar Google, Microsoft en IBM zijn Rackspace inmiddels allang gepasseerd.'], ['Het bedrijf heeft datingapp Tinder als belangrijkste nieuwe klant.']]"
"[['Philips is eindelijk begonnen met de verkoop van zijn lichtgevende tapijten, een idee waaraan het bedrijf jaren heeft gewerkt. De innovatie werd onlangs getoond op de beurs Lightfair in New York.'], ['Voor de tapijten is Philips een samenwerking aangegaan met vloerbedrijf Desso, en vorig jaar werden al testexemplaren getoond in Venetië en Berlijn.'], ['Lichtgevende tapijten hebben allerlei voordelen. ’s Nachts kun je wat beter de weg vinden in het huis en bij brand in kantoren kan zo’n tapijt in dikke rook mensen beter naar de uitgang delegeren.'], ['Het Luminous Carpet is helaas nog niet echt geschikt voor de huiskamer. Voor de aanleg is gespecialiseerd personeel nodig. Ook de stroomvoorziening schijnt ingewikkeld te zijn.'], ['Philips garandeert dat de LEDs twintig jaar of langer meegaan. Branden ze niet, dan zijn de lampjes nauwelijks van de vezels te onderscheiden.']]"
"[['Branchevereniging IAB wil dat in de toekomst 100 procent van alle verhandelde advertentie-impressies als zichtbaar worden gemeten. Dat is op dit moment nog niet de realiteit. De huidige technologie om zichtbaarheid van campagnes te meten toont nog teveel variatie in resultaten, zo staat te lezen in een nieuwe whitepaper van IAB Nederland. '], ['Het is op dit moment gewoonweg nog niet mogelijk om 100 procent van alle impressies te meten met een acceptabele variatie in uitkomsten. ‘Het hanteren van 100 procent zichtbaar als doelstelling in een mediaplan kan daardoor ook het doel voorbij streven. Bijvoorbeeld hoge impact-bannerformaten, zoals take overs en roadblocks, zouden kunnen worden uitgesloten,’ schrijven de samenstellers.'], ['Zichtbaarheid van advertenties trekt al enige tijd de aandacht. De zogenoemde ‘currency’ van advertentiesimpressies verschuift van geserveerde naar zichtbare impressies. Impressies die niet zichtbaar zijn spelen geen rol in de (branding) effectiviteit van campagnes. Het meten en inzichtelijk maken van zichtbaarheid verhoogt ook de aansprakelijkheid en transparantie in het digitale medialandschap.'], ['Er zijn allerlei factoren die de zichtbaarheid bepalen, zoals de locatie van banners op een pagina. Banners verdwijnen (gedeeltelijk) onder de vouw, het niet zichtbare deel van het scherm. Nog steeds staan er banners helemaal onderaan de webpagina die zelden gezien worden. Bij veel pagina’s resulteert het klikken op een tab of sectie in het onmiddellijk naar beneden scrollen naar de desbetreffende content. Above the fold-ads die wél geladen worden, worden dan niet gezien.'], ['In 2013 hebben de ANA (Association of National Advertisers), de 4A’s (Advertising Agencies) en IAB (Interactive Advertising Bureau) onder de naam 3MS (Making Measurement Make Sense) al een standaard bepaald voor zichtbare advertenties. In september 2014 heeft IAB Nederland deze standaard overgenomen, zoals dat ook is gedaan in het Verenigd Koninkrijk, Finland en Zweden.'], ['Een zichtbare advertentie moet in principe 50 procent zichtbaar zijn geweest voor minimaal 1 aaneengesloten seconde. Dat wil zeggen op de desktop. Voor mobiel moet nog een standaard worden afgesproken.'], ['De focus moet nu volgens de samenstellers van het rapport liggen op het vergaren van kennis en ervaring op het gebied van het meten en optimaliseren van zichtbaarheid van campagnes. Constructieve samenwerking tussen adverteerders, mediabureaus,uitgevers en meetpartijen is daarbij essentieel.'], ['Verder is het noodzakelijk dat er kennis wordt vergaard over in Nederland actieve meetpartijen en er keuzes worden gemaakt in geaccepteerde meetmethoden die als basis van het afrekenen op de standaard gaan dienen. Verder moet er worden nagedacht of en op welke wijze deze partijen geaccrediteerd gaan worden.'], ['Het white paper is hier verkrijgbaar.']]"
"[['Retailer Marks & Spencer gaat zijn RFID-programma fors uitbreiden, zodat nagenoeg alle artikelen – en niet alleen kleding – van een slim label worden voorzien. Tenminste 750 Britse vestigingen worden dit voorjaar al volledig uitgerust met RFID-labels, maar het streven is honderd procent.'], ['Marks & Spencer was er met RFID al vroeg bij, het gebruikt momenteel RFID-labels van Avery Dennison voor in elk geval kleding, maar in toenemende mate ook voor andere artikelen, waaronder voeding. De retailer volgt deze artikelen van de fabrikant via de aanleverketen tot aan de winkels.'], ['Volgend jaar worden kookgerei en speelgoed voorzien van RFID-labels, evenals cosmetica. In 2017 moet het programma zijn voltooid.']]"
"[['Supermarkt PLUS heeft zijn website drastisch vernieuwd. Voor klanten van honderd PLUS-supermarkten wordt het mogelijk om online boodschappen te doen bij hun eigen winkel. Waar mogelijk toont de supermarkt goedkopere producten.'], ['Het concept is bedacht samen met een groep PLUS-ondernemers. PLUS heeft een platform ontwikkeld dat klanten dezelfde aandacht en kwaliteit biedt als in de winkel, zowel in assortiment als het serviceniveau. Op de nieuwe website komen wijnenvanplus.nl, plus.nl en bestellenbijplus.nl samen.'], ['Nieuw bij de boodschappenlijst is de ‘Goedkoper maken’-functie. PLUS toont dan voor de producten waarvoor dit beschikbaar is, een goedkoper alternatief.'], ['Online boodschappen doen is mogelijk bij honderd van de 255 PLUS-supermarkten met een PLUS Ophaalpunt en bezorgservice. Het aantal deelnemende supermarkten gaat de komende tijd nog verder toenemen. Ook het assortiment van 13.000 artikelen wordt uitgebreid.']]"
"[['Technologiebedrijf ROBIN heeft samen met drie partners een geavanceerd online klantenservicesysteem neergezet bij Body & Fitshop uit Heerenveen.\n\nHet nieuwe, flexibele klantsysteem wordt neergezet om de snelle groei van Body & Fit te ondersteunen. '], ['ROBIN richt zich sinds eind vorig jaar op implementaties bij grotere webshops, een strategie die naar eigen zeggen zijn vruchten nu al afwerpt. Bij de Friese webshop werkten de Arnhemmers samen met Sherpaan (orderinformatie), Xelion (VoIP-centrale) en Tracebuzz  (socialmediamonitoring en webcare). '], ['Foto: cwcs managed hosting (cc)']]"
"[['Honderden nieuwe inschrijvingen verwerkte startup Yellow Bag per dag sinds de lancering vorige week. Paul Aelen denkt een gat in te markt te hebben gevonden met de introductie van slow shopping. Een site houdt bij of een beoogde aankoop goedkoper wordt en stuurt dan een mailtje.\n\n“Als je wasmachine kapot is, wil je nu een nieuwe. We zijn eraan gewend geraakt om vandaag iets te zoeken, even wat prijzen te vergelijken en dan te kopen. Wat er ontbreekt, is dat je weet dat je iets wilt kopen maar niet nu. Daar komt Yellow Bag om de hoek kijken.”'], ['Vorige week lanceerde Aelen na maanden van toetsen en ontwikkelen de site Yellow Bag. In zekere zin borduurt het voort op het concept achter een ander bedrijf van hem: Clipit. Een computer loopt een of enkele keren per dag een site langs om te zoeken naar de trefwoorden die de gebruiker opgeeft. Clipit gaat om nieuwsuitgaven, Yellow Bag om webwinkels.'], ['“Als je bijvoorbeeld bij de Bijenkorf een leuke jas zit, geef je die op aan Yellow Bag. Zodra de prijs daalt, mailen we je. Wist je dat we nu zien dat iedere maand 23 procent van de producten van prijs verandert? Het loont dus om prijsveranderingen bij te houden.”'], ['Technisch gezien crawlet de boodschappendienst de prijs van een product op één pagina van één winkel. Tegen het einde van 2015 moet de zoekassistent de prijs van dat ene product in meerdere winkels kunnen monitoren. Aelen: “Het is mijn droom om in 2016 ook informatie over offline voorraden te kunnen geven.”'], ['De ondernemer uit de omgeving van Nijmegen stond aan de wieg van een van Nederlands eerste zoekmachinemarketingbureaus, Checkit. Dat werd overgenomen Aegis Media, dat de activiteiten onderbracht in wat nu iProspect heet.'], ['Foto: Alan Donque (cc)']]"
"[['Microsofts nieuwe Edge-browser, die samen met Windows 10 wordt gelanceerd, zal een hoop technieken niet meer ondersteunen. Het bedrijf hoopt het bladerprogramma zo stabieler en veiliger te maken.'], ['ActiveX, VBScript en Browser Helper Objects moeten wijken, omdat die in het verleden vaak door cybercriminelen werden gebruikt om ongewenste software te verspreiden.'], ['ActiveX dateert zelfs uit 1996, maar is meer en meer op de achtergrond geraakt. Browser Helper Objects werd voornamelijk gebruikt om toolbars in Internet Explorer te installeren. Dat zal dus straks niet meer lukken.'], ['Wie deze technieken nog steeds nodig heeft, kan straks nog steeds Internet Explorer gebruiken, maar die browser wordt niet meer verder ontwikkeld.']]"
"[['Ruimte voor pre-roll video advertenties kan steeds vaker geautomatiseerd worden ingekocht. Dat concludeert het video advertentieplatform TubeMogul. De inventaris voor advertenties is in het eerste kwartaal van 2015 zelfs verdubbeld.'], ['De inventaris voor ‘programmatic direct’ – de geautomatiseerde inkoop van reeds ingeplande campagnes – groeit ook elk kwartaal. Er waren 49,4 miljoen advertenties beschikbaar in het laatste kwartaal.'], ['De zichtbaarheid van de video-advertenties via geautomatiseerde marktplaatsen is licht verbeterd, van 32 naar 34 procent. Buiten de marktplaatsen om gaat het om 54 procent zichtbaarheid. In YouTube om 91 procent. Dat niet alle video’s worden gezien is omdat een andere webpagina of browsertab het zicht op de video ontneemt.']]"
"[['Heineken, KLM, Coolblue en Georgina Verbaan zijn grote kanshebbers voor de Beste Social Media Awards. Heineken heeft alleen al zes nominaties, Coolblue vijf en KLM vier.'], ['Vanaf 11 mei kan gestemd worden door het publiek. De jury – met Renske de Greef (schrijfster en columniste), Erik van Muiswinkel (cabaretier, tv-presentator en tekstvirtuoos), Jordi van Bovenkamp (social media strateeg en grappigste Twitteraar 2013), Roos van Vugt (social media strateeg), Gonnie Spijkstra (blogger en trendingspecialist), Martijn Pronk (uitgever en hoofd media & publicaties Rijksmuseum) en Rocco Stallvord (autoriteit virale verspreiding) – heeft ook een stem in het geheel.'], ['In de nieuwe categorie Beste BN’er zijn Georgina Verbaan, Jochem Myjer, Arjen Lubach, Hans Kazan, Raemon Sluiter, Chantal Janzen en Claudia de Breij genomineerd.'], ['Op 11 juni 2015 vindt er een feestelijke uitreiking plaats op een bijzondere locatie in Amsterdam.']]"
"[['Onderzoeks- en adviesbureau MeMo2 is drie keer genomineerd voor een Europe Research Award. Die worden later deze maand tijdens een Europese IAB-bijeenkomst uitgereikt.'], ['Met drie nominaties is het Amsterdamse bureau de grootste kanshebber voor een onderzoeksprijs. Bedrijven als Google, comScore, GfK en BrandScience moeten het met minder doen. '], ['Directeur Tim Koekkoek en zijn team zijn twee keer genomineerd voor een bereiks- en effectiviteitsonderzoek bij (online) radio en een keer voor een mobiele casus. De eerste is samen met IPG Mediabrands gedaan, de tweede met Sanoma. '], ['Vorig jaar was MeMo2 ook al genomineerd voor het digitale radio-onderzoek. Koekkoek: “Toen werd alleen naar het bereik gekeken, nu ook naar de effectiviteit. Door nu ook te kijken naar de effecten op de brand KPI’s is het onderzoek rijker dan vorig jaar.” '], ['De Europe Research Awards worden op woensdag 20 mei in Berlijn tijdens IAB Europes Interact Congress uitgereikt. Dat is voor de vijfde keer. '], ['Foto: jjsmustang79 (cc)']]"
"[['Wim De Waele vertrekt als CEO van de Belgische techbiotoop iMinds om samen met Jurgen Ingels een ecosysteem voor fintech-bedrijven op te zetten in België.\n\xa0\nDe Belg heeft het tien jaar volgehouden bij het instituut, dat begon als IBBT (Interdisciplinair Instituut voor Breedbandtechnologie).'], ['Zijn nieuwe partner Jurgen Ingels is vooral bekend van Clear2Pay en kapitaalfonds Smartfin Capital. Samen gaan ze een geschikte locatie zoeken om een nieuwe accelerator voor fintech-starters in onder te brengen.'], ['‘Uiteraard is het moeilijk om afscheid te nemen van iMinds, en er is nog steeds nood aan een dergelijke instituut, maar tien jaar is een lange periode. Het is tijd voor iets anders,’ zo laat De Waele weten.']]"
"[['Wederom zijn op Marktplaats advertenties verschenen voor nepwebwinkels. Een Groninger gereedschapshandelaar ontdekte dat een volslagen vreemde onder zijn naam een online gereedschapswinkel had opgezet.'], ['Gereedschapshandelaar Hans de Koning kreeg telefoontjes van klanten bij wie betaling via iDEAL niet lukte en ontdekte dat zíjn adresgegevens en KvK-nummer waren gebruikt. De Koning heeft zelf geen webshop.'], ['De oplichters werven eerst katvangers via een vacature, soms onder de naam NCO Group. Daarna krijgen ze een zogenoemde assessment-opdracht tot het plaatsen van advertenties op handelssites. Die sites blijken nep. Niettemin worden op deze manier duizenden euro’s. De Fraudehelpdesk waarschuwt om niet in te gaan op deze vacatures.']]"
"[['Fintech-bedrijf Virtual Affairs heeft onlangs een kantoor in Zürich geopend om de bank- en verzekeringswereld in die Europese regio directer te kunnen bedienen.\n\nDat blijkt uit een bericht waarin het bedrijf bekendmaakt een aantal nieuwe klanten te hebben gewonnen. Onder hen de Zwitserse banken Cembra Money en Raiffeisen. Zij nemen een systeem af waarmee hun klanten een hogere graad van zelfbediening op de websites vinden. '], ['Sinds Virtual Affairs de website van Knab begon te maken is het bedrijf aan een transitie begonnen. Het ontwikkelde zich van internetbureau tot een digitale dienstverlener voor de financiële wereld. Een specialist in een niche. '], ['Om die expertise ook internationaal uit te venten, werd in 2013 in de vorm van Holland Venture een investeerder aangetrokken die die groeidoelen helpt financieren.'], ['Foto: Thomas8047 (cc)']]"
"[['Technologiebedrijf Rocket Fuel sluit zijn Nederlandse kantoor en hevelt de meeste operaties over naar Duitsland. '], ['Dat is het gevolg van een reorganisatie die het Amerikaanse hoofdkantoor onlangs heeft ingezet. Die is erop gericht om een structurele kostenbesparing van dertig miljoen dollar te realiseren. '], ['Rocket Fuel Nederland zelf was niet bereikbaar voor commentaar, maar een woordvoerder bevestigt het nieuws. Het kantoor is niet meer open, de medewerkers is de wacht aangezegd. De sluiting staat los van de lokale resultaten maar maken deel uit van een grove pennenstreek van interim CEO Monte Zweben.'], ['Het reclametechnologie bedrijf maakte eind vorige maand bekend dat het elf procent van zijn personeel zou ontslaan om de kosten omlaag te brengen.'], ['Beleggers kijken al langer argwanend naar de jongeling op de Amerikaanse effectenbeurs. Technologie voor geautomatiseerde reclamehandel (programmatic trading) wordt steeds vaker in huis genomen door grote bedrijven en mediabureaus. Dat zou Rocket Fuel een kleinere rol op de markt geven. '], ['Bij de recente presentatie van de kwartaalcijfers werd duidelijk dat het bedrijf nog geen winst boekt, maar met 63 procent nog wel forse omzettoename. Het verkoopcijfer van het eerste kwartaal was 140 miljoen dollar. '], ['Rocket Fuel zou een overnameprooi zijn geworden. '], ['Foto: Steve Jurveston (cc)']]"
"[['Internetaanbieder Tweak introduceert 1000 Megabit glasvezel in Leeuwarden. Na Almere en Enschede is Leeuwarden de derde stad in Nederland waar Tweak dergelijke snelheden uitrolt. '], ['Via een postcodecheck op de website van Tweak kunnen inwoners controleren of deze snelheid ook op hun adres beschikbaar is. De apparatuur van Tweak hangt inmiddels in 21 wijkcentrales waarmee 52.000 huizen bereikt worden. Tweak verwacht de eerste aansluitingen rond 1 juli 2015 op te kunnen leveren.'], ['Tweak is een onafhankelijk familiebedrijf ‘uit de polder’. In 2002 opgericht door fanatiekelingen uit de gemeenschap rond techsite Tweakers.net die niets liever wilden dan zelf de touwtjes in handen hebben.']]"
"[['Advertentiebedrijf Gravity4 heeft een bod van 350 miljoen dollar uitgebracht op Rocket Fuel, in 2008 opgericht door een groep reclamedeskundigen en wetenschappers afkomstig van NASA, IBM, DoubleClick en Salesforce.com.'], ['Het bod komt nadat Rocket Fuel over het eerste kwartaal van 2015 een verlies van 36,9 miljoen dollar meldde. Van overleg was geen sprake. CEO Gurbaksh Chahal heeft het bestuur schriftelijk een voorstel gedaan. Rocket Fuel zal het bod overwegen.'], ['In april liet Rocket Fuel nog weten dat het elf procent van zijn medewerkers wilde ontslaan om het kostenpeil omlaag te brengen. De reorganisatie die interim-CEO Monte Zweben doorvoert, moet de kosten structureel met dertig miljoen dollar omlaag brengen. Van 129 medewerkers wordt afscheid genomen, maar daarnaast wil het bedrijf ook af van dure huurcontracten waar mogelijk.'], ['Wanneer Gravity4 en Rocket Fuel samengaan, ontstaat een van de grootste spelers op het gebied van geprogrammeerde in- en verkoop van advertenties.']]"
"[['Het begint een ware plaag te worden, zegt Google. Programma’s die stiekem advertenties ‘injecteren’ in de webpagina’s die je bezoekt. Sinds begin 2015 heeft Google van Chromegebruikers al 100.000 klachten ontvangen. De overlast gaat voorlopig niet weg: er worden miljoenen mee verdiend.'], ['Injectors zijn programma’s die meestal met bepaalde gratis software meegeïnstalleerd worden en moeilijk zijn te verwijderen. Bij Chrome gaat het bijvoorbeeld om extensies die zich niet aan de regels houden.'], ['De tactieken verschillen nogal: sommige programma’s vervangen bijvoorbeeld bestaande advertenties op webpagina’s. Anderen plaatsen banners onderaan het browserscherm. 5,1 procent van alle pagina-impressies op Windows en 3,4 procent van pagina-impressies op Macs bevatten volgens Google geïnjecteerde advertenties.'], ['Google heeft door diverse Amerikaanse universiteiten een studie laten uitvoeren naar de economie achter deze software die volgende week wordt gepresenteerd op het IEEE Symposium on Security & Privacy. Google zelf bouwde een injectiedetector op verschillende Googlesites om de hele industrie in kaart te brengen.'], ['De uitkomsten zijn tamelijk schokkend. Google identificeerde 50.000 browserextensies die de browser als het ware kaapten om advertenties te injecteren. Affiliates gebruiken allerlei trucs om die software geïnstalleerd te krijgen. Zij krijgen een commissie voor elke keer dat gebruikers op die advertenties klikken. 30 procent van de programma’s is ook nog eens ronduit malicieus, bedoeld om wachtwoorden te ontvreemden.'], ['Ongewenste advertentie-injectors zijn volgens Google geen onderdeel van een gezond advertentie-ecosysteem, maar van een grijs gebied dat gebruikers, adverteerders en uitgevers schaadt. En er wordt enorm veel geld mee verdiend. Superfish.com injecteerde zeker 16.000 advertenties ter waarde van 35 miljoen dollar in 2013. De Yontoo browserplug-in injecteerde bij 4,5 miljoen Facebookgebruikers advertenties, waarmee de makers 8 miljoen dollar verdienden.'], ['Ongeveer 25 partijen houden zich bezig met het serveren van die advertenties, naast Superfish bijvoorbeeld ook Jollywallet. Grote adverteerders als Sears, Walmart, Target en eBay betalen voor het advertentieverkeer zonder zich te realiseren hoe het tot stand is gekomen.'], ['Google heeft inmiddels technieken ontwikkeld om Chromegebruikers te waarschuwen voor ongewenste software en heeft ook adverteerders geïnformeerd.\xa0Google zegt de afgelopen tijd alleen 192 mailleuze Chrome-extensies te hebben verwijderd die 14 miljoen gebruikers troffen.'], ['Hoewel ook Internet Explorer en Firefox voor deze doeleinden worden gebruikt, heeft Chrome is met name last van. Toch wil Google injectors an sich niet verbieden, omdat de technologie ook voor nuttige doeleinden kan worden ingezet en gebruikers zelf een keuze moeten kunnen maken. De overlast is ook niet overal gelijk. Vooral Zuid-Amerika, Zuid Azië en Zuidoost Azië hebben er veel last van, in Europa en de VS veel minder. Het slechte nieuws is volgens de onderzoekers dat de overlast moeilijk is de bestrijden omdat er zoveel partijen bij zijn betrokken.'], ['Het hele onderzoek is hier te downloaden.'], ['\xa0']]"
"[['Er is een sterke relatie tussen tweets en televisiebereik. Programma’s die op televisie een groot bereik kennen, zorgen ook op Twitter voor veel tweets. Dit blijkt uit de GfK Twitter TV Study, een onderzoek van GfK in samenwerking met Twitter en SPOT ( Marketingcentrum van Nederlandse TV zenders) naar de relatie tussen Twitter en Nederlandse televisieprogramma’s.'], ['Die relatie is op zich niet verrassend en is vaker aangetoond. Wel is bij de recente metingen een groep Twitteraccounts waargenomen die telkens zorgt voor een toename van het aantal tweets. Deze groep ambassadeurs bestaat onder andere uit fansites, bekende Nederlanders en officiële Twitteraccounts van de betreffende programma’s. Acht procent van het totale aantal tweets over deze programma’s komt van deze ambassadeurs. Over 76 procent van de geselecteerde programma’s heeft deze groep ambassadeurs iets getwitterd.'], ['Gebeurt er iets in een televisieprogramma, dan is dit van invloed op het aantal tweets. Een omgekeerd effect komt ook voor; activiteit op Twitter zorgt ervoor dat mensen op een bepaalde zender afstemmen. De sterkte van de relatie wordt met name bepaald door het genre, waarbij sport en amusementsprogramma’s de lijst aanvoeren.'], ['Televisieprogramma’s hebben in het algemeen een aanzienlijk bereik op Twitter: het aantal personen dat tegelijk met het kijken naar het televisieprogramma ook de ontwikkelingen over dit programma op Twitter volgt, loopt op tot 15 procent van het totale kijkerspubliek.']]"
"[['Tegenwoordig is overal WiFi, maar in een enkel geval is de mobiele internetter toch nog aangewezen op Ethernet. En dan heb je pech als je een iPad of iPhone hebt. Een Ethernet kabel voor de iPad of iPhone was er nog niet. Maar nu wel.'], ['De Redpark Ethernet Cable (89 dollar) heeft een gewone Ethernet RJ45 connector aan de ene kant en een Lightning adapter aan de andere kant. Een kwestie van inpluggen en internetten, zou je zo zeggen, maar helaas. De kabel ondersteunt weliswaar 100 Mbps, Apple staat slechts een snelheid van 5 Mbps toe.'], ['En niet alleen heb je iOS 8.0 of later nodig, alleen apps die gemaakt zijn met behulp van RedSocket DSk werken met de kabel. Schrale troost is dat er tenminste een compatibele webbrowser in de App Store te vinden is.'], ['Er zijn overigens behoorlijk ingewikkelde alternatieven.']]"
"[['De toekomstige bezorgdrones van Amazon gebruiken informatie van smartphones om klanten te lokaliseren. Ook wisselen de drones onderling weer- en verkeersgegevens uit. Dat blijkt uit documenten die bij het Amerikaanse Octrooibureau zijn ingediend.'], ['De documenten dateren van najaar 2014, maar zijn nu pas in te zien, meldt de BBC. Uit schetsen blijkt dat klanten vrij gedetailleerd kunnen aangeven hoe ze hun bestellingen aangeleverd willen krijgen. Bijvoorbeeld door ‘mijn boot’ aan te vinken.'], ['Amazon zal drones van verschillende grootte inzetten, afhankelijk van de omvang en het gewicht. Radar, sonar en camera’s worden gebruikt om veilige landingsplaatsen te lokaliseren. De drones zullen allerlei obstakels en mens en dier kunnen ontwijken.'], ['Amazon heeft onlangs toestemming gekregen van de Amerikaanse Federal Aviation Administration (FAA) om zijn bezorgdrones op eigen grondgebied te testen. Tot nu toe had het bedrijf steeds nul op het rekest gekregen. De FAA heeft zijn strenge regelgeving voor commercieel gebruik van drones voorzichtig ietwat laten varen, al is nog veel niet toegestaan. Zo mag Amazon zijn drones alleen bij daglicht testen en mogen ze niet hoger dan 122 meter vliegen.']]"
"[['De afgelopen jaren is in Nederland meer dan 100 miljoen euro aan bedrijfsfinanciering opgehaald met crowdfunding. Dat stelt Douw&Koren aan de vooravond van Crowdfunding Day morgen in de ArenA in Amsterdam.'], ['In 2014 maakten 602 Nederlandse ondernemingen succesvol gebruik van crowdfunding die daarmee gezamenlijk meer dan 51 miljoen euro ophaalden. Gemiddeld haalt een onderneming per crowdfunding campagne 90.000 euro op. De afgelopen jaren is dit bedrag steeds verder gegroeid.'], ['De zogenoemde ‘sweet spot’ voor crowdfunding ligt momenteel tussen 20.000 en 250.000 euro, met uitschieters naar 1 miljoen euro. Gemiddeld investeren meer dan 100 personen per financieringsvraag.'], ['Douw&Koren en de Kamer van Koophandel deden recent onderzoek onder 3500 ondernemers die aangaven de mogelijkheden van crowdfunding te willen verkennen. Daarbij zien veel ondernemers ook additionele voordelen zoals klantenbinding (42,5 procent), het vinden van nieuwe klanten (49 procent), testen of er behoefte is aan het aanbod (35 procent) of het sneller kunnen verkrijgen van vervolgfinanciering na een crowdfunding campagne (36 procent).'], ['Waar nog wel wat te winnen valt, is beter in te schatten hoeveel tijd een crowdfundingcampagne kost en bij wie de ondernemer denkt het geld te vinden. Zo geeft bijna de helft van de ondernemers die crowdfunding overwegen aan uit het eigen netwerk minder dan 10 investeerders te verwachten.'], ['Bij groei hoort ook professionalisering: crowdfundingplatforms hebben hun krachten gebundeld in branchevereniging Nederland Crowdfunding. Ook ook regulator AFM heeft deze groeimarkt ook op het netvlies.'], ['Morgen vindt Crowdfunding Day plaats in Amsterdam. Kickstarter en Pebble geven er presentaties.']]"
"[['Googles Chrome heeft inmiddels een kwart van de wereldwijde browsermarkt in handen, zo bleek afgelopen week uit cijfers van Net Applications. Hoe dat zo is gekomen, vertelt deze infographic. Die ook laat zien hoe het wereldrijk verder is verdeeld: India zweert bij de UC browser (best aardig) en in Afrika blijkt Opera aan de winnende handen.\xa0'], ['focal point / Shutterstock.com'], [''], ['Illustratie: NeoMam Studios']]"
"[['Smartphonefabrikanten en app-ontwikkelaars trekken de macht naar zich toe als het gaat om het mobiele betalingsverkeer. Door de komst van Apple Pay, Android Pay en Samsung Pay lijkt de rol van banken en creditcardmaatschappijen te worden gemarginaliseerd. En dreigen ze zelfs van de radar te verdwijnen. '], ['De introductie van Apple Pay, afgelopen najaar, leek aanvankelijk niet zo heel veel om het lijf te hebben. Voorlopig kan er alleen in de Verenigde Staten mee betaald worden en slechts een beperkt aantal winkels ondersteunt de mobiele betaaldienst, die pas in de loop van 2015 in Europa wordt uitgerold. Volgens CEO Tim Cook is Apple Pay echter nu al leidend in contactloze betalingen met kaarten van American Express, Visa en MasterCard. Toch is die markt nog erg bescheiden.'], ['Niettemin heeft Apple onbedoeld een flinke steen in een tot nu toe vrijwel rimpelloze vijver geworpen. Veel marktpartijen zijn de afgelopen maanden behoorlijk nerveus geworden. Waaronder Google. Dat wist niet hoe snel het het aloude Wallet-betaalsysteem, dat op sterven na dood was, nieuw leven in moest blazen.'], ['KNOX\nGoogle kent vooralsnog een tweesporenbeleid. Wallet lijkt de tegenhanger te worden van Apple Pay, maar daarnaast komt een raamwerk genaamd Android Pay te staan. Dat is een technische omgeving waarmee ontwikkelaars hun eigen betaal-apps kunnen maken. Googles Senior Vice President Sundar Pichai vertelde op het Mobile World Congress in Barcelona onlangs dat binnenkort ‘iedereen betaaldiensten bovenop Android kan bouwen’. Het is nog onduidelijk of Google daarbij als betaalverwerker zal fungeren. Visa, MasterCard en American Express zullen Android Pay in elk geval ondersteunen zodra het beschikbaar komt.'], ['Google heeft tot nu toe nooit voet aan de grond kunnen krijgen met zijn Google Wallet. Dat kwam vooral omdat grote telecombedrijven als Verizon, AT&T en T-Mobile hun eigen betaalsysteem hadden ontwikkeld dat ongelukkigerwijs ook nog eens Isis heette. Concurrenten waren niet echt welkom. Isis is inmiddels mislukt en de octrooien zijn verkocht aan Google, waardoor Googles Wallet aan een tweede leven kan beginnen.'], ['Samsung kwam op het Mobile World Congress in alle haast op de proppen met Samsung Pay. Ontwikkeld door het bedrijfje LoopPay, dat pas in januari voor een onbekend bedrag door Samsung is overgenomen. Vandaar dat Samsung Pay pas ergens in de zomer op de nieuwste Galaxy-toestellen kan worden gebruikt, en dan ook nog alleen in de Verenigde Staten. Behalve met MasterCard kan Samsung Pay ook overweg met kaarten van Visa en American Express, maar met de banken moeten nog afspraken worden gemaakt. Samsung Pay wordt dan ook niet op korte termijn in de Benelux verwacht, in tegenstelling tot Apple Pay.'], ['Toegegeven: er zijn significante verschillen tussen deze systemen. Apple Pay maakt bijvoorbeeld enkel gebruik van NFC (Near Field Communication) voor contactloze betalingen, Samsung ondersteunt ook traditionele betalingen met magneetstrippen bij kassa’s in winkels en heeft daarmee in potentie een groter bereik. Voor de beveiliging wordt Samsungs eigen KNOX-technologie gebruikt in combinatie met vingerafdrukherkenning op het toestel.'], ['Verliezers\nVoor een aantal partijen lijken deze aankondigingen bepaald geen goed nieuws. Onder meer voor het Amerikaanse bedrijf Square en zijn Europese tegenhangers die mobiele betalingen faciliteren voor bank- en kredietkaarten. Square baseert zijn hele model op het gebruik van magneetkaarten die je door een aan iPhone of iPad gekoppelde scanner moet halen. Maar met Apple of Samsung Pay hoef je geen bankkaart meer bij je te dragen. Die kan volledig worden verwerkt in een mobiele app.'], ['EBay-dochter PayPal lijkt de slag op de mobiele markt ook al te gaan missen. De eigen mobiele betaal-app is tot nu toe niet echt aangeslagen. Gebruikers moeten de mobiele telefoon uit hun zak halen en een app activeren, handelingen die andere oplossingen juist weten te vermijden. Wie weet verandert dat, nu PayPal Paydiant heeft ingelijfd, een bedrijf dat QR-codes gebruikt voor betalingen.'], ['Hiermee krijgt PayPal in elk geval toegang tot een belangrijk betaalplatform van enkele grote Amerikaanse retailers. Bij de Merchant Customer Exchange (MCX) zijn onder meer Target, Walmart en Sears aangesloten. Maar of die zitten te wachten op PayPal als partner is de vraag. Datzelfde consortium wil later dit jaar de op QR-codes gebaseerde betaal-app CurrentC lanceren. Het consortium zag Apple Pay ook al niet zitten en heeft de betalingen in de winkels zelfs geblokkeerd. Alleen Walmart lijkt Apple Pay alsnog te willen omarmen.'], ['De voorhoedegevechten beperken zich niet tot de Verenigde Staten. In Nederland is de Rabobank als eerste bank met een mobiele portemonnee gekomen, gebaseerd op NFC. Vooralsnog werkt die alleen op bepaalde Samsung-modellen. Er moest zelfs een apart stukje geheugen op het toestel voor worden vrijgemaakt. Het is echter de vraag of de telefoonfabrikant de samenwerking ook nog ziet zitten voor toekomstige toestellen. Rabo zal zich dan vermoedelijk eerder moeten schikken naar Samsung Pay.'], ['Tap & Go\nDe rol van banken en creditcardmaatschappijen zou als gevolg van deze ontwikkelingen wel eens gemarginaliseerd kunnen worden. Jarenlang werd het fysieke betalingsverkeer gedomineerd door het gebruik van betaalkaarten van banken en creditcardmaatschappijen. Op hun beurt hadden de maatschappijen weer samenwerkingen met partijen als Heineken, ANWB, WNF en Air France-KLM (Skyteam).'], ['Nu dreigen mobiele apps hun taken over te nemen. De gebruiker hoeft zijn app alleen maar aan zijn betaalrekening te koppelen, en heeft er verder geen omkijken meer naar. De bank of creditcardmaatschappij wordt een onzichtbare betaalverwerker op de achtergrond.'], ['Daar komt bij dat het betalingsverkeer over steeds meer schijven gaat lopen, want ook Samsung en Apple willen kosten in rekening brengen voor transacties. En dus zullen banken en creditcardmaatschappijen hun transactiekosten moeten verlagen om betalingen voor klanten toch ‘betaalbaar’ te kunnen houden.'], ['Pogingen van hen om zelf deze markt te betreden, zijn niet echt gelukt. De recente geschiedenis van mobiele betalingen is een kerkhof van mislukkingen. Citigroup, MasterCard, Cingular en Nokia probeerden het in 2006 al eens met het op NFC gebaseerde Tap & Go, maar geen consument zag er het nut van in.'], ['In 2008 had Visa al payWave, MasterCard PayPass (inmiddels omgedoopt tot MasterPass) en American ExpressPay. Deze mobiele portemonnees worden echter nauwelijks gebruikt. Google pompte driehonderd miljoen dollar in Google Wallet, dat ‘slechts’ tien miljoen keer is gedownload. Het internetbedrijf verloor ook nog eens op iedere transactie.'], ['Gaan hardwarefabrikanten als Apple en Samsung daar nu echt verandering in brengen? Het grote voordeel van Apple Pay en Samsung Pay is dat consumenten de betaaloplossingen op hun mobiele telefoons meteen kunnen gebruiken, maar daar staat tegenover dat er nauwelijks standaarden zijn. Elke fabrikant lijkt zijn eigen systeem te willen promoten.'], ['Facebook\nBovendien zijn er kapers op de kust. Het Japanse Line rolde in december een eigen mobiel betaalsysteem uit voor de honderdzeventig miljoen maandelijkse gebruikers van zijn berichten-app. Weliswaar verdiende het chatplatform tot nu toe hoofdzakelijk aan de verkoop van figuurtjes en games, het bedrijf maakte op het Mobile World Congress geen geheim van zijn ambities. De berichten-app wordt steeds meer een optelsom van zeer uiteenlopende diensten, je kunt er bijvoorbeeld een taxi of een pizza mee bestellen, dat alles vanuit het idee dat je ‘Line helemaal nooit meer hoeft te verlaten’.'], ['Geen wonder dat inmiddels ook concurrenten KakaoTalk en Tencents WeChat met betaaldiensten zijn gekomen. Dat wil uiteraard nog niet zeggen dat je met hun apps in winkels kunt betalen, maar er is geen enkele reden waarom dat niet zou kunnen.'], ['In oktober ontdekten ontwikkelaars van de Stanford Universiteit in de code van Facebook Messenger de eerste verwijzingen naar een betaalsysteem dat zomaar eens Facebook Pay zou kunnen gaan heten. Het lijkt erop dat gebruikers binnenkort een bank- of creditkaart aan de app kunnen toevoegen om vrienden geld te kunnen sturen, als een bijvoegsel in een tekstbericht. Instagram of WhatsApp zullen vermoedelijk niet achterblijven, net zo min als andere spelers. Geld skypen of twitteren zou best werkelijkheid kunnen worden.'], ['Dit soort toepassingen is in elk geval veel cooler dan de wellicht vertrouwenswekkende, maar verder niet erg tot de verbeelding sprekende, digitale portemonnees van de Rabobank, ING of ABN AMRO, die buiten betalingen niets extra’s bieden. Waarom Rabo zijn nieuwe Wallet dan ook niet meteen heeft geïntegreerd in de app van dochter MyOrder lijkt een gemiste kans, want juist die app combineert al heel veel betaalgemak: van betalen in restaurants en parkeren tot tanken en het bestellen van een pizza. Voeg daar communicatie aan toe (zoals bij WhatsApp of Instagram) en je hebt de ideale formule om jonge gebruikers aan je te binden.'], ['In elk geval zullen banken iets moeten bedenken om ervoor te zorgen dat zij niet helemaal van de radar verdwijnen. Juist mobiele apps lenen zich immers voor marketing en cross-selling. Maar via Apple of Samsung Pay zijn dergelijke diensten vooralsnog moeilijk te verkopen.'], ['Starbucks\nAndere kanshebbers op de mobiele betaalmarkt zijn grote retailers. Koffieketen Starbucks introduceerde enkele jaren geleden al mobiel betalen in filialen in Engeland. Vaste klanten hoefden enkel hun telefoon langs de kassa te zwaaien om te betalen en spaarpunten te innen. De app wordt binnenkort uitgebreid met een besteloptie, zodat klanten niet meer in de rij hoeven te staan. Er is weinig voor nodig om die app ook geschikt te maken voor betalingen in andere winkels, vooropgesteld dat Starbucks dat zou willen.'], ['En waarom zou de persoonlijke boodschappenhulp Appie van Albert Heijn voor het onthouden, kiezen en doen van je dagelijkse boodschappen ook niet betalingen kunnen verwerken? Waarom zou je daar dan nog de Rabo-portemonnee voor gebruiken?'], ['Een andere vraag is of de aanbieders van betaal-apps stiekem nog niet veel grotere plannen koesteren. Waarom zouden deze partijen ook zelf geen spaartegoeden kunnen gaan aanhouden? Of daar een complete financiële dienstverlening omheen bouwen?'], ['Betaalbedrijf PayPal heeft bijvoorbeeld al sinds 2007 een Europese banklicentie. Evenals Google. Die nodig is om hypotheken, leningen en spaarrekeningen aan te bieden. Weliswaar zit Apple of Samsung niet in de bancaire sector, maar voor de ontwikkeling van (zelfrijdende) auto’s koopt Apple ook rustig kennis en kunde in. En de voordelen zijn evident: minder hoge kosten, omdat het betaalverkeer gewoon in eigen huis blijft.'], ['Tencent Holdings, bekend van de chat-app WeChat, is kort geleden China’s eerste private bank begonnen. Tencent, eigenaar van het betalingssysteem Tenpay, introduceerde al eerder een spaarsysteem Licaitong. Gebruikers storten geld en krijgen een rente die tot bijna 2,5 keer hoger is dan de rente die de banken geven.'], ['Niet verrassend is ook de Chinese e-commercegigant Alibaba Groep gereed voor de mobiele betaalmarkt. Het bedrijf komt met een speciale versie van zijn Alipay Wallet voor de Apple Watch. Gekoppeld aan het eigen ‘rentebankje’ Yuebao. Er is geen minimuminleg vereist, er zijn geen transactiekosten, en de rente is hoger dan de drie procent die Chinese staatsbanken bieden. Als gevolg daarvan beheert Alibaba nu al negentig miljard dollar aan vermogen. Experts denken dat Yuebao acht procent van de winsten van traditionele banken zou kunnen wegkapen.'], ['Deze modellen zullen ongetwijfeld allang bestudeerd zijn door Apple en Samsung, met enorme gevolgen voor de lange termijn. De impact van de iPhone kon pas jaren na de lancering in 2007 echt op zijn waarde worden geschat, en dat is met Apple Pay of Samsung Pay vermoedelijk niet anders.'], ['Tokens\nBetalen met apps lijkt veiliger dan betalen met bankkaarten. Zowel Apple als Android Pay maken gebruik van zogenoemde tokens, die ervoor zorgen dat gegevens van je creditcard niet op je smartphone bewaard worden. In plaats daarvan genereert de smartphone een unieke betaaltoken die maar één keer te gebruiken is om mee af te rekenen.'], ['Om het echt veilig te maken, moeten ook de betaalkassa’s nog worden aangepast. Momenteel worden in Europa nog veel terminals gebruikt waarbij de kaartinformatie wel wordt overgedragen. Visa Europa komt ook met een nieuwe technologie voor draadloze betaalterminals, gebaseerd op tokentechnologie.'], ['Banken\nRabobank is de eerste Nederlandse bank die de smartphone gaat gebruiken als portemonnee, zij het nog op zeer bescheiden schaal. De enige twee mobieltjes die ermee overweg kunnen, zijn de Samsung Galaxy S4 en Samsung Galaxy Note 3. Daar komen wel meer toestellen bij, maar voorlopig geen iPhone.'], ['Ook ING wil mobiel betalen introduceren. De bank lanceerde als eerste Nederlandse bank betaalpassen die geschikt zijn voor contactloos betalen, waarbij het pasje alleen maar tegen de betaalautomaat hoeft te worden gehouden. Bij ABN AMRO zijn de plannen vooralsnog minder concreet. Contactloos betalen met bankpassen is al wel mogelijk.'], ['Contactloos\nNederland is koploper in Europa met contactloze betalingen. Dat blijkt uit cijfers van MasterCard. Alleen al in de maand december vonden er meer dan anderhalf miljoen contactloze transacties plaats. Inmiddels kunnen ruim tien miljoen Nederlanders met hun pinpas op deze manier betalen.'], ['De verwachting is dat bijna tachtig procent van alle betaalterminals in Nederland het komende jaar contactloos betalen zal accepteren. Uit de cijfers blijkt dat deze vorm van betalen fungeert als een vervanger van contant geld voor kleine bedragen: 74 procent van alle contactloze transacties betreft bestedingen onder de zeven euro.'], ['* Dit artikel verscheen eerder in het aprilnummer van Emerce magazine (#139)'], ['Illustratie: Annemarie Kleywegt']]"
"[['De supermarktgroepen Delhaize en Ahold hebben fusiegesprekken aangeknoopt ‘op het hoogste niveau’, zo meldde de Belgische krant De Tijd zaterdag op gezag van meerdere bronnen. Niet alleen passen de bedrijven bij elkaar, in digitaal opzicht zijn de Belgen zelfs al een stapje verder.\n'], ['Albert Heijn mag dan recentelijk ophaalpunten in België hebben geopend, naast een webwinkel, met een dertigtal vestigingen heeft het concern er niet echt een noemenswaardig marktaandeel. Maar met de combinatie van 22 procent marktaandeel van Delhaize zou Albert Heijn Colruyt als Belgisch marktleider kunnen passeren. Internationaal komt Ahold-Delhaize zelfs op een vijfde plaats te staan, onder grote namen als Walmart, Tesco en Target. Het lijkt de zoveelste poging om samen te werken, want beide concerns hebben al eerder aan elkaar geroken.'], ['Delhaize werd in 1867 opgericht door Jules Delhaize en zijn broers in Ransart, niet ver van Charleroi. Tegenwoordig is de Delhaize Groep actief in België, Luxemburg, Griekenland, Bulgarije, Servië, Montenegro, Bosnië en Herzegovina, Roemenië, Indonesië en de Verenigde Staten. In totaal beschikt het concern over 2673 winkels, waarvan 775 in België.'], ['En al zes jaar verkoopt het bedrijf al zijn boodschappen online. Onder meer via de wijnshop Delhaizewineworld.be en Caddyhome.be, een boodschappendienst die thuis bezorgt. Delhaize was zelfs de eerste Belgische supermarktketen die zijn complete assortiment ging verkopen op internet. Een eerste mobiele app kwam er in 2011. In 2013 lanceerde Delhaize een tweede app Delhaize Duel, die antwoord geeft op de vraag ‘Wat eten we vandaag?’.'], ['Maar daar is het niet bij gebleven. In 2012 installeerde Delhaize al eens zeven zogeheten cubes op publieke plaatsen met veel passanten: blokvormige reclamezuilen met posters waarop een klein deel van het assortiment van de supermarkt is te zien. Ieder product voorzien van een QR-code die verwijst naar Delhaize Direct.'], ['Delhaize is naar eigen zeggen ook de eerste voedingsdistributeur in België die Beacon-technologie in de supermarkt heeft gehaald. In de zomer van 2014 werd een test gelanceerd in tien Delhaize-supermarkten. De plannen zijn om deze technologie breed uit te rollen.'], ['In 2014 begon Delhaize België ook met betalingen via smartphone. Wanneer alle producten van een klant gescand zijn, verschijnt er een QR-code op het scherm van de betaalterminal aan de kassa. Via een specifieke applicatie kunnen klanten de code scannen, hun pincode ingeven en zo de transactie bevestigen.'], ['Eerder dit jaar werd ook intern een digitaliseringsslag gemaakt met Google for Work. De communicatie tussen de hoofdzetel in Brussel en de 36 buurtwinkels in eigen beheer gebeurt nu volledig elektronisch. De winkelmanagers kunnen een beschadigde partij goederen bijvoorbeeld meteen per smartphone melden, inclusief foto.'], ['Het jaarverslag over 2014 (pdf) geeft niet direct inzicht in de omzet van de digitale activiteiten, maar CEO Frans Muller laat weten dat de digitale activiteiten dit jaar de hoogste prioriteit krijgen. Het aandeel van de onlineverkoop moet worden versneld.'], ['Een eventuele fusie met Ahold zou vooral gunstig kunnen zijn voor bol.com, die er ruim 700 afhaalpunten in België bij zou kunnen krijgen. De gesprekken tussen beide bedrijven bevinden zich overigens nog in een ‘oriënterend stadium’.'], ['\xa0']]"
"[['Notebooks en laptops hebben de laatste jaren veel concurrentie ondervonden van tablets. Alleen Apple merkte weinig van die negatieve spiraal, voornamelijk dankzij de superdunne MacBook Airs. Fabrikanten van Windows ultrabooks hebben het succes proberen te evenaren, maar geen van de designs is tot nu toe echt aangeslagen. Gaat het Dell wel lukken?\n'], ['Onlangs kwam de Dell XPS 13 op de markt, een ultrabook met de afmetingen van een 11 inch MacBook Air, maar met een 13,3 inch scherm. Vooral Amerikaanse recensenten meenden in de XPS 13 dan toch eindelijk een MacBook Air killer te zien.'], ['De Gear-redactie kreeg om te testen een XPS 13 met Duits toetsenbord (en Windows 8.1) te leen en het eerste wat we deden was het gewicht vergelijken tussen de XPS 13 en de kleinste MacBook Air. Daarin was in elk geval weinig verschil te bespeuren, al heeft Dell zijn ultrabook niet zo dun weten te maken als Apple (de nieuwe MacBook laten we helemaal even buiten beschouwing). Vooral het scherm is nog vrij stevig en zelfs moeilijk open te klappen.'], ['Maar dat scherm (maximale resolutie: 3200×1800 pixels, ons model was 1920 x 1080) is wel de belangrijkste noviteit. Door de randen te versmallen naar 5,2 millimeter krijg je een bijna volledig vullend scherm. De Dell gebruiker krijgt met andere woorden flink meer scherm voor zijn geld, maar wel in de breedte en slechts in geringe mate in de hoogte. Dat betekent nog steeds veel scrollen bij lange webpagina’s.'], [''], ['Een ander nadeel is dat er geen ruimte meer was voor een webcam aan de bovenkant van het scherm. Die is naar de onderkant van het scherm verplaatst, waardoor je bij videobellen steeds je onderkin zult zien (of typende vingers). Hoe dan ook, het grote scherm is waar Apple gebruikers echt jaloers op kunnen zijn, al moet je van het matte (niet glanzende) scherm wel houden. Geef je iets meer geld uit dan krijg je een aanraakscherm van het type ‘edge to edge gorilla glass’, dat het ultrabook ook meteen weer zwaarder maakt.'], ['De rest van het design heeft misschien niet de elegantie die je van Apples MacBooks bent gewend, maar er valt ook weinig op aan te merken. Een mooie grijze cover, strak zwart binnenwerk en een lelijke onderkant. Er zijn genoeg USB-poorten aanwezig, zelfs een sleuf voor SD kaartjes. Het stereogeluid is best mooi, al ontbreekt het laag. Dell claimt verder een accuduur van 15 uur, maar dat wordt bij lange na niet gehaald.'], ['Maar is de XPS 13 nu echt het ideale Windows ultrabook? Dat hangt van de configuratie af. De 11 inch MacBook Air (256 GB) kost bij Apple momenteel 1249 euro. En die prijs is ook nog tijdelijk verhoogd vanwege de dure dollar.'], ['Het XPS-model dat wij te leen kregen is te koop voor 1199 euro. Net als bij de MacBook Air krijg je dan een ultrabook met een Intel Core i5 processor geleverd, niet de krachtigste op de markt. En dan merk je ook wel bij het openen van veel schermen tegelijk: het gaat soms wat sloompjes. Wil je een snellere i7 dan gaat de prijs al gauw richting 1700 euro. Bij die modellen zit dan wel een aanraakscherm.'], ['Er zijn trouwens ook nog voldoende Windows alternatieven van minder dan 1000 euro. De Asus Zenbook UX305FA-FB041H bijvoorbeeld heeft een scherm met een vergelijkbare hoge schermresolutie, maar die is dan weer van de normale afmeting. Als je de XPS 13 wilt hebben dan is dat echt vanwege het compacte formaat en het grotere (breedbeeld)scherm. Een ideale reispartner, maar minder een laptop voor thuis.'], ['Het is overigens aan te raden om de meegeleverde virusbescherming van McAfee meteen te verwijderen, want die verhindert dat updates voor Windows worden geïnstalleerd.']]"
"[['Een fors aantal Europeanen, zeker 34 procent, heeft zijn Androidtoestel het afgelopen kwartaal voor een iPhone ingeruild. Dat blijkt uit cijfers van Kantar Worldpanel ComTech. In de vijf grootste Europese landen heeft iOS nu een marktaandeel van 20,3 procent. '], ['De verschuiving komt geheel voor rekening van de iPhone 6 en 6 Plus en zeker een derde van de kopers in Engeland, Duitsland, Frankrijk, Italië en Spanje heeft zijn Android toestel voor een van deze modellen ingeruild, zegt Kantar.'], ['In heel Europa daalde het marktaandeel van Android licht naar 68,4 procent. Android-kopers laten zich volgens Kantar vooral leiden door de prijs of een gunstig contract.'], ['Ook in China heeft Apple marktaandeel weten te vergroten, naar 26,1 procent, van 17,9 procent een jaar geleden. China is nu de belangrijkste groeimarkt voor Apple. In de VS bestaat inmiddels 18 procent van alle geïnstalleerde iPhones uit een iPhone 6. Android heeft er een marktaandeel van bijna 60 procent.'], ['Windows Phone is ook gegroeid in de VS, maar minder in de vijf grootste Europese landen. Alleen de Fransen lijken gecharmeerd van Lumia toestellen. Het marktaandeel groeide naar 14,1 procent.']]"
"[['Het gebruik van internet levert gebruikers vooral economisch voordeel op, maar niet per se sociaal of cultureel. Die conclusie trekken onderzoekers van de Universiteit Twente, London School of Economics en de Universiteit van Oxford uit een gezamenlijke onderzoeksproject.'], ['Het besparen van geld werd het meest genoemd als voordeel van het gebruik van internet: 66 procent zegt geld te besparen door producten op internet goedkoper dan in de winkel te krijgen. De positieve effecten van het gebruik van internet op het sociale, culturele en persoonlijke leven worden minder ervaren, bijvoorbeeld 30 procent zegt een betere relatie met vrienden en familie te hebben, 21 procent zegt mensen met dezelfde interesses te hebben ontmoet, 10 procent zegt nieuwe dingen over zijn of haar afkomst te hebben geleerd en 6 procent zegt meer verbonden te zijn met zijn of haar religie of spirituele overtuiging.'], ['De onderzoekers concludeerden dat deelnemen aan een bepaalde online activiteit niet automatisch betekent dat het beoogde resultaat wordt behaald, of dat men tevreden is over dit resultaat. Zo leidt ‘socialiseren’ met anderen bijvoorbeeld niet automatisch tot lagere niveaus van sociaal isolement of sterkere gevoelens van verbondenheid.'], ['Daarnaast is het zo dat degenen die profiteren in het ene domein, dit niet per se doen in andere domeinen. Iemand die in staat is economische voordelen te behalen, lukt dat misschien niet of in mindere mate op sociaal vlak.'], ['Het doel van het project was om te onderzoeken hoe ongelijkheden in gebruik van internet invloed hebben op sociale positie. Naast verschillen in vaardigheden en soorten van internetgebruik, werden grote verschillen in economisch, cultureel, sociaal en persoonlijk welzijn gevonden die mensen met verschillende sociaal-economische en sociaal-culturele achtergronden met internet bereiken.'], ['Een belangrijke oorzaak voor de gevonden verschillen zijn tekorten aan digitale vaardigheden, wat zowel tot uiting komt in de activiteiten die mensen uitvoeren, in het bereiken van tastbare voordelen, en in de mate van tevredenheid over de behaalde uitkomsten.'], ['Toegang en gebruik van online hulpmiddelen leiden niet automatisch tot voordelen in het dagelijkse leven. De vaardigheden en de wijze waarop internet gebruikt wordt, spelen daarbij ook een grote rol. Er zijn zeker mogelijkheden om te voorkomen dat de kloof tussen vaardige en niet-vaardige gebruikers te groot wordt. Die vaardigheden zijn aan te leren door goed ontworpen, gerichte trainingen door bijvoorbeeld overheden, bedrijven of instellingen.”']]"
"[['Internetbedrijf AOL rapporteert over het afgelopen kwartaal een beter dan verwachte omzet van 625,1 miljoen dollar. Daaraan droegen vooral de activiteiten in video, mobiel en geautomatiseerde advertentieverkoop bij. '], ['Advertenties waren alleen al goed voor 483,5 miljoen dollar, 12 procent meer dan een jaar geleden. De advertentietechnologie van AOL – uitgever van onder meer Huffington Post en Engadget – wordt steeds belangrijker, ook als alternatief voor bijvoorbeeld Facebook.'], ['Andere activiteiten deden het overigens minder goed. De uitgeefbranche groeide 21 procent, maar abonnementen vertonen een neergang.']]"
"[['De kaartendienst Here van Nokia gaat wellicht naar een consortium van autofabrikanten. BMW, Audi en Mercedes-Benz en het Chinese Baidu voeren gesprekken met het Finse bedrijf.'], ['Here bleef achter toen de mobiele divisie van Nokia naar Microsoft ging, maar de activiteiten sluiten niet langer aan bij de kernactiviteiten van het telecombedrijf.'], ['De autofabrikanten zouden collectief een meerderheidsaandeel in Here krijgen. Nokia behoudt nog een klein deel, en Baidu zou de software alleen in China mogen voeren.'], ['Het is slecht nieuws voor TomTom, die voor zijn navigatiesoftware in de toekomst niet meer bij de drie grote Duitse fabrikanten hoeft aan te kloppen. De drie willen Here ook gebruiken voor de toekomstige generatie zelfrijdende auto’s.'], ['Overigens zou ook Uber een bod op Here overwegen.'], ['Bloomua / Shutterstock.com']]"
"[['App Annie, het Amerikaanse bedrijf dat vorig jaar mobiele marktanalist Distimo uit Utrecht overnam, heeft wederom een branchegenoot ingelijfd. Het betaalt 55 miljoen dollar voor Mobidia in een poging om een soort ‘Nielsen van de digitale wereld’ te worden.\n'], ['App Annie is gespecialiseerd in het meten van appgebruik en met de overname van het Canadese Mobidia wordt een twaalfde kantoor geopend. App Annie wil zijn diensten in minstens zestig landen aanbieden. ‘We realiseerden ons dat we veel sneller kunnen groeien’, zegt medeoprichter Bertrand Schmitt.'], ['Volgens Schmitt zal Mobidia niet de laatste aankoop zijn. Er is in elk geval geld voor. Het Amerikaanse bedrijf heeft nog niet zo lang geleden 94 miljoen dollar opgehaald.']]"
"[['Nederlandse internetgebruikers van 16 tot en met 74 jaar slaan gemiddeld vaker bestanden op in de cloud dan internetters in andere Europese landen. Ze betalen hiervoor echter minder vaak dan in andere EU-landen met vergelijkbaar gebruik. Dat schrijft het CBS.'], ['Nederland staat met 36 procent op de zesde plaats van cloudgebruik in de EU (gemiddeld 27 procent). 10 procent betaalt hiervoor, het EU-gemiddelde is 11 procent.'], ['Jongere internetgebruikers in Nederland (tot 25 jaar) gebruiken vaker een clouddienst dan 55-plussers: 51 tegen 20 procent. Het gebruik van cloud\xa0 stijgt met het opleidingsniveau. Van de Nederlandse laagopgeleiden doet een kwart aan cloud, van de hoogopgeleiden 46 procent.'], ['Cloudgebruikers hebben doorgaans meer internetvaardigheden dan niet-gebruikers. Dit verschil in handigheid met internet verklaart mede het verschil in cloud computing tussen jongeren en ouderen.'], ['In de EU wordt de cloud, in feite een datacenter, vooral gebruikt om foto’s op te slaan. Bijna een kwart van de Europese internetgebruikers doet dit. Nederland staat met 33 procent op de derde plaats.'], ['Daarnaast slaan internetgebruikers ook vooral tekstbestanden, spreadsheets en presentaties op in de cloud. Onder internetgebruikers in de EU is dit gemiddeld 15 procent, in Nederland 23 procent. Ook muziek, e-books of e-magazines en video’s, films of tv-programma’s worden opgeslagen in de cloud. Dit doet echt minder dan een op de vijf internetgebruikers in de EU.']]"
"[['Het Nederlandse fintechbedrijf AcceptEmail opent een kantoor in New York om van daaruit de Noord-Amerikaanse markt te bedienen.'], ['Het bedrijf biedt een clouddienst het verzenden van betaal- en machtigingsverzoeken. Men doet dat men geavanceerde mailservers en mission critical hosting.'], ['AcceptEmail had al kantoren in Londen en Brussel. AcceptEmail Inc in New York is opgericht als dochteronderneming van AcceptEmail BV. Het bedrijf zal zich bezighouden met alle klanten, partners en relaties in de VS en Canada.'], ['De focus van de verkoopactiviteiten komt te liggen op bedrijven in de sectoren energie, telecom, verzekeringen en leningen. CEO Peter Kwakernaak, in het verleden betrokken bij NetEconomy (software voor AML en fraudedetectie, nu Fiserv) en MaXware (betaalsystemen, nu FIS), zit voorlopig in de VS om het team aan te sturen.']]"
"[['Telecombedrijf Huawei opent een onderzoeksinstituut in Leuven. Dat heeft de topman van het bedrijf gezegd op de European Business Summit in Brussel.'], ['Het instituut krijgt de leiding over achttien onderzoeks- en ontwikkelingssites van Huawei in acht Europese landen. De nadruk ligt daarbij op de ontwikkeling van netwerktechnologie van de volgende generatie, zoals 5G. Op dit moment telt Huawei 1200 onderzoekers in Europa.'], ['Leuven is gekozen vanwege de centrale ligging. Hoeveel mensen er komen te werken is niet bekendgemaakt.']]"
"[['Het sociale platform Unboxed van de Britse online meubelmaker Made.com, waarmee klanten foto’s van hun aankopen kunnen delen, wordt binnenkort in Nederland gelanceerd, samen met een pop-up showroom in Amsterdam.'], ['Made Unboxed werd vorig jaar in Groot-Brittannië gelanceerd, als extra dienstverlening aan klanten die meubels eerst eens in het echt willen zien. Omdat het bedrijf geen fysieke winkels heeft, wordt op deze manier toch de mogelijkheid geboden om de meubels te bekijken. De foto’s worden naar postcode ingedeeld, waardoor een gebruiker makkelijk een afspraak in de buurt kan maken.'], ['Het platform wordt op 12 juni geïntroduceerd, tegelijk met de opening van de (tijdelijke) showroom in een grachtenpand aan Singel l80. Daar kunnen worden alleen nieuwe designcollecties getoond.. In het Verenigd Koninkrijk heeft Made.com vier van dergelijke showrooms.'], ['Volgens Sky is Made.com in gesprek met Partech Ventures voor een investering van zo’n 20 miljoen pond. Partech investeerde eerder in startups als Getinsured.com en Secretsales.com. Het bedrijf verkoopt meubels ver onder de prijs van bekende retailers.']]"
"[['V&D wil meer klanten trekken naar haar webshop en haar winkels. Dat maakt het winkelconcern vanochtend bekend op een persconferentie in Amsterdam. De waren – eigen merken en die van derden – krijgen meer de nadruk. Er komt meer beleving in de webshop en in de winkels. De parterre van drie\xa0nieuwe conceptwinkels krijgt een fysieke homepage. Van daaruit kun je verder wandelen.\xa0'], ['De parterre is nu volgens V&D nogal statisch, maar straks moet de klant elke dag worden verleid.\xa0“We kunnen niet iedere minuut iets nieuws brengen, zoals op het web, maar we gaan wel zoveel mogelijk nieuws brengen, minimaal eens in de twee weken”, zegt de nieuwe CEO John van der Ent.'], ['V&D kwam eerder dit jaar in acute financiële problemen. Een financiële injectie van 60 miljoen euro en een verruiming van de kredietfaciliteiten door de banken hebben voor uitstel van executie gezorgd. Nu moet het roer ook inhoudelijk nog om, ook online.'], ['“De formule had weinig vernieuwing. De business was inkoopgestuurd, niet op de vraag gericht,” aldus Van der Ent. “De detailhandel ondergaat een nieuwe revolutie. Nederland winkelt minder, maar weet V&D nog wel te vinden.”'], ['V&D probeerde wel van alles. Een jaar of wat geleden leek het bijvoorbeeld nog goed te gaan met de e-commerce activiteiten van V&D. V&D verdiende in 2011 27 miljoen euro met Vd.nl, 12 miljoen euro meer dan in 2010. De webwinkel moest het grootste ‘filiaal’ worden. Topman Marc McKeon beloofde najaar 2009 dat V&D ‘over vijf jaar’ naar een online jaaromzet van 100 miljoen euro zou kunnen groeien.'], ['Ruim vijftig procent van alle winkelaankopen bij V&D worden nog altijd voorafgegaan door een online bezoek aan Vd.nl. Maar de winkelvloer zelf inspireerde niet. V&D opende pas vorig jaar zijn eerste beleveniswinkel in Leiden. Met shop-in-shops van modemerken. Daarin moet verandering komen. V&D komt met een Health & Leasure concept met gadgets en food. Er komen nieuwe collecties. De samenwerking met fashion bloggers wordt uitgebreid. Er komt een nieuw webshopplatform, de app wordt verbeterd en enkele winkels krijgen terminals en iPads.'], ['De eerste innovaties zijn e zien in testwinkels in Almere en Amstelveen.\xa0CEO Van der Ent: ’We gaan in de testwinkels echt scrummen (experimenteren in kleine groepen – red.) en successen uitrollen naar andere winkels.’'], ['Binnen twee jaar moet V&D weer zwarte cijfers schrijven, aldus Van der Ent. “V&D moet veranderen op alle gebieden. We moeten af van de stoffigheid.”\xa0Ook online. “We hebben 50 miljoen bezoekers online, maar ook dat kan beter.”']]"
"[['Microsoft zou toch geen bod op Salesforce overwegen. Dat schrijft Bloomberg op basis van ingewijden. Het softwarebedrijf zou Salesforce veel te duur vinden.'], ['Afgelopen week doken geruchten op dat Microsoft een bod op het Amerikaanse bedrijf wilde uitbrengen. Eerder werd bekend dat het Duitse SAP vorig jaar de overname van zijn Amerikaanse branchegenoot serieus zou hebben overwogen. Maar topman Bill McDermott van SAP reageerde afgelopen week met een keiharde ontkenning. ‘Wij hebben nul belangstelling.’'], ['Ingewijden melden nu dat ook Microsoft zeker geen bod meer zal uitbrengen. Daarmee blijft alleen Oracle nog als kadidaat over. Dat bedrijf zou echter flink wat geld moeten lenen om het beursgenoteerde Salesforce over te nemen. Salesforce is op papier 44 miljard dollar waard.']]"
"[['Het gefuseerde Ziggo en UPC is het afgelopen kwartaal 47.000 abonnees kwijtgeraakt als gevolg van concurrentiedruk en de integratie van de diensten. Wel kwamen er 10.000 breedband internet abonnementen bij, 29.000 mobiele abonnementen en 44.000 klanten voor Horizon TV.'], ['De omzet voor Nederland ging naar 707 miljoen dollar, winstcijfers per land worden door moeder Liberty Global niet meer gemeld (pdf). Ziggo blijkt nog altijd een forse schuld te hebben van 7,8 miljard dollar.'], ['De vooruitzichten zijn echter niet ongunstig. Ziggo meldt over het eerste kwartaal van 2015 een stijging van de opbrengst per abonnee van 4,2 procent. De kabelaar spreekt van ‘significante vorderingen’ op het gebied van mobiel, waaronder de voorbereiding van de introductie van 4G op termijn en de aanhoudende uitbreiding van het aantal WifiSpots, die moeten zorgen voor een nog betere klantervaring.'], ['In het servicegebied van voormalige UPC blijkt verder een sterke vraag te zijn naar Horizon TV. Zo’n 375.000 abonnees hebben de interactieve decoder in huis.']]"
"[['Uber bezorgt zaterdag, de dag voor Moederdag, verse seizoensbloemen van het online bloemenabonnement Bloomon bij moeders in de steden Amsterdam, Rotterdam, Utrecht en Den Haag. De bloemen kunnen gewoon via de Uber-app worden besteld.\n'], ['‘Wij bieden drukke stedelingen graag de helpende hand’, zegt Bart Troost, oprichter en Managing Director van Bloomon. Via de Uber-app is het vanaf morgen mogelijk ‘flowers on demand’ te bestellen. Die worden dan direct door Uber chauffeurs aan huis bezorgd.'], ['De bloemen en bijpassende vaas kunnen alleen worden besteld in de steden Amsterdam, Rotterdam, Utrecht en Den Haag. Het bedrag voor bloemen en vaas wordt via de Uber-app automatisch van de rekening van de gebruiker afgeschreven.'], ['Afgelopen zomer zou Uber ook ijs gaan bezorgen, dat ging echter niet door na de vliegramp met de MH17.']]"